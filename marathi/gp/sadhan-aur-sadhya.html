
<p class="First-End-Page-text para-style-override-1" id="toc_marker-1"><span class="char-style-override-1" xml:lang="en-GB">पहिले पान</span><span class="char-style-override-2" xml:lang="en-GB"></span></p>
<p class="Titel-Page---Shri-Hari">॥ श्रीहरि:॥</p>
<p class="Title-Page---Book-Name">साधन आणि साध्य</p>
<p class="pravachan"><span class="char-style-override-3">करणसापेक्ष-करणनिरपेक्ष साधन और करणसहित साध्य</span></p>
<p class="Title-Page---Book-Name-Hindi">साधन और साध्य - मराठी</p>
<p class="Tavmev-Mata--pita"> </p>
<p class="Tavmev-Mata--pita">त्वमेव माता च पिता त्वमेव</p>
<p class="Tavmev-Mata--pita">त्वमेव बन्धुश्च सखा त्वमेव।</p>
<p class="Tavmev-Mata--pita">त्वमेव विद्या द्रविणं त्वमेव</p>
<p class="Tavmev-Mata--pita">त्वमेव सर्वं मम देवदेव॥</p>
<p class="Tavmev-Mata--pita"> </p>
<p class="Title-Page---Author-Name">श्रद्धेय स्वामी श्रीरामसुखदासजी महाराज</p>
<p class="Title-Page---Gita-Seva-Trust para-style-override-2">गीता सेवा ट्रस्ट<span></span></p>


<p class="Page-Break">॥ श्रीहरि:॥</p>
<p class="Heading" id="toc_marker-2">नम्र निवेदन</p>
<p class="TXT">परम श्रद्धेय श्रीस्वामीजी महाराज दरवर्षी ग्रीष्म काळात गीताभवन, स्वर्गाश्रम (ऋषिकेश) या ठिकाणी सत्संगासाठी येतात. येथे विभिन्न स्थानातून येऊन एकत्र झालेले साधकगण वेळोवेळी आपल्या समस्या, शंका, त्यांच्यासमोर ठेवतात आणि ते त्यांचे समुचित तसेच संतोषजनक समाधान करून त्यांना मार्गदर्शन करीत असतात, सुमारे दोन वर्षापासून येथे “करण निरपेक्ष साधन” या विषयात अनेक विचार आणि प्रश्नोत्तरे झाली आहेत. हे पाहून त्यांनी या विषयावर एक स्वतंत्र पुस्तक लिहून घेण्याचा विचार केला. ज्यापासून साधकगण या मार्मिक विषयास सुगमतेने समजू शकतील आणि यापासून लाभ घेऊ शकतील, ह्या विषयात हे एक अनुपम पुस्तक आहे. विवेकप्रधान साधनेचे असे पुस्तक आत्तापर्यंत आमच्या पाहण्यात आले नाही. म्हणून वाचकांनी विशेष लक्ष देऊन यास वाचले पाहिजे. </p>
<p class="TXT">या पुस्तकात काही गोष्टींची पुनरावृत्तीसुद्धा झाली आहे, परंतु समाजाविण्याच्या दृष्टीने अशा प्रकारची पुनरावृत्ती होणे दोष नाही. उपनिषदातसुद्धा “तत्त्वमसि” या उपदेशाची नऊ वेळा पुनरावृत्ती झाली आहे. म्हणूनच ब्रह्मसूत्रात आले आहे—“आवृत्तिरसकृदुपदेशात्” (४।१।१) </p>
<p class="TXT">वाचकास विनम्र प्रार्थना आहे की, त्यांनी केवळ तत्त्वप्राप्तीच्या उद्देशाने या पुस्तकाचे अध्ययन करावे, या बरोबरच त्यांनी परम श्रद्धेय श्रीस्वामीजी महाराजांच्या अन्य पुस्तकांचे “सहजसाधना”, “नित्य योगाचीप्राप्ती”, “वासुदेव: सर्वम्” इत्यादींचेसुद्धा अध्ययन करावे आणि लाभ घ्यावा.</p>
<p class="TXT-Right para-style-override-3">विजयादशमी</p>
<p class="TXT-Right para-style-override-3">वि०सं० २०४८</p>


<p class="Page-Break"> </p>
<p class="Heading" id="toc_marker-4">२. करणसापेक्ष आणि करणनिरपेक्ष काय आहे?</p>
<p class="TXT">ज्यामध्ये करणाची अत्यंत आवश्यकता राहते ते “करणसापेक्ष’ असते आणि ज्यात करणाची आवश्यकता नसते, ते “करणनिरपेक्ष” असते. जसे क्रियेच्या सिद्धीत करणाची अत्यंत आवश्यकता असते, कारण करणाशिवाय क्रियेची सिद्धी होत नाही म्हणून क्रियेची सिद्धी करणसापेक्ष आहे. परंतु परमात्मतत्त्व प्राप्तीत करणाची आवश्यकता नाही, कारण ते तत्त्व क्रियेच्या पलीकडे आहे, म्हणून परमात्मतत्त्वप्राप्ती करणनिरपेक्ष आहे.</p>


<p class="Page-Break"> </p>
<p class="Heading" id="toc_marker-5">३. करण निरपेक्ष आणि करणरहित यातील अंतर</p>
<p class="TXT">साधन करणनिरपेक्ष असते आणि साध्य करणरहित असते परमात्मतत्त्वाची प्राप्ती करणनिरपेक्ष आहे, परंतु परमात्मतत्त्व करणरहित आहे.</p>
<p class="TXT">दोन व्यक्ती एकमेकाशी संभाषण करतात. तर त्यात बोलण्यासाठी जीभेची आणि ऐकण्यासाठी कानाची आवश्यकता आहे, परंतु त्वचेची आवश्यकता नसते. म्हणून त्यांच्या संभाषणाला त्वचानिरपेक्ष तर म्हणू शकतो, परंतु त्वचारहित म्हणू शकत नाही. कारण जर मनुष्य त्वचारहित असेल तर तो संभाषण कसा करू शकेल? त्याचप्रमाणे साधन करणनिरपेक्ष तर असते परंतु करणरहित नसते.</p>
<p class="TXT">शिक्षण चक्षुनिरपेक्ष तर असते, परंतु चक्षुरहित नसते. चक्षुनिरपेक्ष म्हणण्याचे तात्पर्य हे आहे की, ज्याला नेत्र आहेत तोही शिक्षण घेऊ शकतो आणि जो नेत्रहीन (अंध) आहे तोही (कानाने श्रवण करून) शिक्षण घेऊ शकतो, जर शिक्षणास चक्षुरहित म्हटले तर ज्याला नेत्र आहेत, तो शिक्षण कसा घेऊ शकेल? त्याचप्रमाणे साधन करणनिरपेक्ष असते, करण-रहित नसते.</p>
<p class="TXT">शरीराने “निरपेक्ष” झाल्यास मुक्ती मिळते, “सापेक्ष” झाल्यास बंधन प्राप्त होते आणि “रहित” झाल्यास मृत्यु होतो.</p>


<p class="Page-Break"> </p>
<p class="Heading" id="toc_marker-6">४. धनाच्या दृष्टांताने करण निरपेक्षतेचे विवेचन</p>
<p class="TXT">धन (मुद्रा) वस्तुप्राप्तीचे साधन आहे, साध्य नाही. वास्तविक पाहिले तर धन स्वत: वस्तुप्राप्तीचे साधन नाही, तर धनाचाखर्चच (त्याग) वस्तुप्राप्तीचे साधन आहे. कारण वस्तूची प्राप्ती धनाने होत नाही, तर धनाच्या खर्चाने होते. जर वस्तूची प्राप्ती धनाने झाली असती तर आपल्याजवळ धन असतानाच अर्थात धन खर्च न करताच धनातूनच वस्तु निर्माण झाली असती. परंतु खर्च करण्यानेच धन आपल्या किंवा दुसऱ्याच्या कामी येते. म्हणून धनास महत्त्व न देता त्याच्या खर्चासच महत्त्व द्यावयाचे आहे. कारण धन महत्त्वाची वस्तू नाही, तर त्याच्या खर्चाचेच महत्त्व आहे. त्याचप्रमाणे करण साधन आहे, साध्य नाही वास्तविक करणाचा त्यागच (संबंध-विच्छेद) तत्त्वप्राप्तीचे साधन आहे. कारण तत्त्वप्राप्ती करणाद्वारा होत नाही, तर करणत्यागाने होते. म्हणून करणाला महत्त्व न देता, त्याच्या त्यागालाच महत्त्व द्यावयाचे आहे.</p>
<p class="TXT">जोपर्यंत आपण धनाचे महत्त्व मानू, तोपर्यंत आपण धन खर्च करू शकणार नाही. तसेच जोपर्यंत आपण करणाचे महत्त्व मानू, तोपर्यंत आपण करणाशी संबंध-विच्छेद करू शकणार नाही. म्हणून साधकाने प्रारंभीच ही गोष्ट समजून घेतली पाहिजे की, करण महत्त्वाची वस्तू नाही, तर त्याचा त्यागच (संबंध-विच्छेद) महत्त्वाचा आहे. म्हणून करणाचा उपयोग करून देखील त्याचे महत्त्व राहणार नाही, त्याची अपेक्षा राहणार नाही, तेव्हाच करणनिरपेक्ष साधन होईल.</p>
<p class="TXT">जर आम्ही धनास महत्त्व देऊ तर आमची वृत्ती संग्राहक होईल. संग्राहक बुद्धी असणे अर्थात धनसंचयास महत्त्व देणारा मनुष्य मोठ-मोठी पातके, अन्याय, अत्याचार करून बसतो. म्हणून धनाचा त्याग (खर्च) तर साधन आहे, परंतु वस्तुप्राप्ती धनाचे अधीन मानून धनाचा संग्रह करणे महान असाधन आहे. त्याचप्रमाणे करणाचा त्याग (संबंध-विच्छेद) तर साधन आहे, परंतु तत्त्वप्राप्ती करणाधीन मानून करणाचे साहाय्य घेणे महान असाधन आहे. तात्पर्य हे आहे कि, धन उपयोगात तर आणावयाचे आहे, परंतु महत्त्व धनास न देता त्याच्या खर्चासच द्यावयाचे आहे. त्याचप्रमाणे करणाचा उपयोग तर करावयाचा आहे, परंतु महत्त्व करणास न देता, त्याच्या संबध-विच्छेदासच द्यावयाचे आहे. जर आपण करणास महत्त्व दिले तर करण बंधनकारक होईल आणि आपण करणापलीकडे जाऊ शकणार नाही. करणापलीकडे गेल्याशिवाय करणरहित तत्त्व कसे प्राप्त होईल?</p>
<p class="TXT">जीवन निर्वाहासाठी आपणास अन्न, पाणी, वस्त्र इत्यादींची आवश्यकता आहे, धनाची आवश्यकता नाही, धन मिळो अथवा न मिळो, पण वस्तू मिळाली पाहिजे. आपल्याजवळ केवळ धन असेल आणि अन्न पाणी, वस्त्र इत्यादी नसेल तर आपण जगू शकणार नाही. परंतु आपल्याजवळ केवळ अन्न, पाणी वस्त्र इत्यादी असेल आणि धन नसेल, तर आपण उत्तम रीतीने जगू शकू. येथे शंका निर्माण होऊ शकते की, जर धन जवळ नसेल तर वस्तू कशी मिळेल? याचे समाधान असे आहे की, धन जवळ नसतानाही प्रारब्धानुसार अथवा भगवद्विधानाने वस्तू मिळू शकते.<span class="char-style-override-4">१</span> जसे एखादे प्रसंगी कष्टाच्या (नोकरी) मोबदल्यात वस्तू मिळते, एखादा भेट, पुरस्कार इत्यादी देतो, त्यामुळे वस्तू मिळते, शेती केल्याने धान्य मिळते, वस्तूच्या मोबदल्यात वस्तू मिळते, ज्यांच्याजवळ धन (मुद्रा) नसते अशा साधू इत्यादींनाही जीवन-निर्वाहाच्या वस्तू मिळतात. तात्पर्य हे आहे की, जीवन निर्वाहासाठी धन अपेक्षित नाही. वस्तू धनाने मिळते—ही धनाची अपेक्षा आहे. वस्तू धनानेही मिळते आणि धनाशिवायही मिळते—ही धनाची निरपेक्षता आहे. अशा पद्धतीने पमात्मतत्त्व प्राप्तीत करणाची अपेक्षा नाही अर्थात ती करणनिरपेक्ष आहे.<span class="char-style-override-4">२</span></p>
<p class="Footnotes-Bold">१. प्रारब्ध पहले रचा, पीछे रचा शरीर।</p>
<p class="Footnotes-Bold">तुलसी चिन्ता क्यों करे, भज ले श्रीरघुबीर॥</p>
<p class="Footnotes"><span class="char-style-override-5">२.</span> येथे करणनिरपेक्ष साधन समजून घेण्यासाठी धनाचा दृष्टांत दिला गेला आहे. वास्तविक पाहता दृष्टांत कघीही पूर्णपणे लागू पडत नाही, तर अंशिक रूपानेच लागू पडतो. जर पूर्णपणे लागू पडला असता तर तो दृष्टांत राहणार नाही, उलट दार्ष्टांत होईल. म्हणून दृष्टांत हा केवळ, तत्त्व समजून घेण्यासाठी संकेत असतो.<span class="char-style-override-6"></span></p>


<p class="Page-Break"> </p>
<p class="Heading" id="toc_marker-7">५. करणाची आवश्यकता कुठर्यंत आहे?</p>
<p class="TXT">जोपर्यंत मार्गात काटे-खडे आहेत, तोपर्यंत पादत्राणांची आवश्यकता आहे. त्याचप्रमाणे जोपर्यंत विवेकाची उणीव आहे अर्थात विवेक पूर्णपणे जागृत झाला नाही, तोपर्यंत साधनेत करणाची आवश्यकता आहे. आपल्या विवेकास महत्त्व न देणे—विवेक जागृत न होण्यास कारण आहे. भोग आणि संग्रहाच्या आसक्तीमूळेच मनुष्य आपल्या विवेकास महत्त्व देत नाही.*</p>
<p class="Footnotes-Bold">* भोगैश्वर्यप्रसक्तानां तयापहृतचेतसाम्।</p>
<p class="Footnotes-Bold">व्यवसायात्मिका बुद्धि: समाधौ न विधीयते॥</p>
<p class="TXT-Right">(गीता २।४४)</p>
<p class="Footnotes">“भोग तसेच ऐश्वर्य”(संग्रह) याचे वर्णन करणाऱ्या वाणीने ज्यांचे अंत:करण भोगाकडे आकृष्ट झाले आहे आणि जे भोग तसेच ऐश्वार्यात अत्यंत आसक्त आहेत, त्या माणसांची बुद्धी परमात्म्यात निश्चयात्मिका होत नाही.</p>
<p class="TXT">जसे, जेथपर्यंत केर-कचरा आहे, तेथपर्यंत झाडू उपयोगी पडतो, तसे जोपर्यंत संसाराविषयी महत्त्वबुद्धी आहे, तोपर्यंत विवेकवती बुद्धीचा उपयोग होतो. जसे झाडू आणि केर-कचरा एकाच जातीचे आहेत, तसेच करण आणि संसार—दोन्ही एकाच जातीचे आहेत. केर-कचरा नाहिसा झाल्यावर ज्याप्रमाणे झाडूला देखील दूर ठेवले जाते, त्याप्रमाणे संसारा-विषयी असलेल्या महत्त्वबुद्धीचा त्याग झाल्यावर करणाचाही त्याग होतो.</p>
<p class="TXT">करणनिरपेक्ष साधनेत करणाचा त्याग करण्यासाठी करण उपयोगात आणावयाचे आहे, बरोबर ठेवण्यासाठी नव्हे. जर करणा-विषयी महत्त्वबुद्धी असेल तर त्याचा त्याग होऊ शकणार नाही. करणाद्वाराच तत्त्वप्राप्ती मानणे करणाविषयी महत्त्वबुद्धी असण्याचे तात्पर्य आहे.</p>
<p class="TXT">करण साधन आहे, साध्य नाही. साध्य तर करणरहित परमात्मतत्त्वच आहे. म्हणून करणाचा सदुपयोग तर करावयाचा आहे पण त्याची अपेक्षा ठेवावयाची नाही. अपेक्षा ठेवण्याने करणाची पराधीनता राहील. जडाची पराधीनता, दास्यत्व राहिल्यास चिन्मय तत्त्व मिळणार नाही. करणाची अपेक्षा ठेवली नाही तर जडाचे दास्यत्व राहणार नाही आणि साधक स्वतंत्रतेने स्वतंत्रता (मोक्ष) प्राप्त करील.</p>
<p class="TXT">संसाराशी संपूर्ण संबंध-विच्छेद करणनिरपेक्ष झाल्यानेच होतो. जोपर्यंत करणाची अपेक्षा राहील, तोपर्यंत संसाराशी संबंध-विच्छेद होणार नाही, कारण करण देखील संसारच आहे.</p>
<p class="TXT">करण उपयोगात आणणे दोष नाही, तर त्याविषयी महत्त्वबुद्धी ठेवणे, त्याचा आश्रय घेणे, त्याच्या अधीन होणे, त्याची अपेक्षा ठेवणे, दोष आहे. म्हणून बुद्धी उपयोगात आणावयाची आहे, तिचा सदुपयोग करावयाचा आहे, परंतु तिचा आश्रय घ्यावयाचा नाही. साधकाने, असा विचार करावा की, मी बुद्धी आहे का? जर मी बुद्धी नाही तर मी बुद्धीचा आहे, का बुद्धी माझी आहे? जर बुद्धी माझी आहे तर यावरून असे सिद्ध होते की, मी बुद्धीहून वेगळा आहे, माझे साठी बुद्धीची आवश्यकता नाही, उलट बुद्धीस माझी आवश्यकता आहे, म्हणून बुद्धीला सोडून स्वत:च्या स्वरूपात स्थित व्हावयाचे आहे. जोपर्यंत बुद्धी बरोबर राहील, तोपर्यंत राग-द्वेषांचा अभाव राहणार नाही आणि अहम (परिच्छिन्नता अथवा व्यक्तित्त्व) कायम राहील.</p>
<p class="TXT">जसा डोळा दिसण्यात लहान असूनही इतका सूक्ष्म आणि व्यापक आहे की, भूमंडळ, तारा, नक्षत्र इत्यादी सर्व पाहिल्यानंतरसुद्धा स्थान शिल्लक राहते. आता जागा शिल्लक राहिली नाही, आता आणखी काही पाहू शकत नाही, आता पुरे असे होत नाही. जी वस्तू डोळॺास दिसत नाही, ती मन-बुद्धिस दिसते अर्थात जाणण्यात येते. बुद्धी इतकी सूक्ष्म आणि व्यापक आहे की, समस्त वेद-पुराणादी शास्त्रे, अनेक विद्या, अनेक भाषा आणि लिपी, चारी युगे आणि चौदा भुवनांचे ज्ञान तसेच ब्रह्मदेवाचे आयुष्यसुद्धा बुद्धीच्या जाणण्यात येते. तरीसुद्धा असे होत नाही की, पुरे, आता जागा शिल्लक राहिली नाही, आता आणखी जाणू शकत नाही. बुद्धीत अशी विलक्षणता असूनही बुद्धी दृष्यच आहे, द्रष्टा नाही, कारण बुद्धी करण (अंत:करण) आहे. करण प्रकृतीचे कार्य असते. करणाद्वारा आपण प्रकृतीला तर जाणूच शकत नाही, प्रकृतीच्या कार्यालाही पूर्णपणे जाणू शकत नाही, तर मग प्रकृतीच्या पलीकडील तत्त्वाला कसे जाणू शकू?</p>
<p class="TXT">जर आपण ब्रह्मास बुद्धीने जाणण्याचा प्रयत्न करू तर आपण जणू काही ब्रह्मास बुद्धीचा विषय बनविले अर्थात ब्रह्म तर दृश्य (एकदेशी) झाले आणि बुद्धी द्रष्टा (व्यापक) झाली. बुद्धीत तोच विषय येतो, जो बुद्धीपेक्षा लहान असतो. म्हणून जोपर्यंत आपण ब्रह्मास बुद्धीच्या ज्ञानाने पाहू, बुद्धीने त्यावर विचार करू, तो पर्यंत आपली स्थिती जडातच राहील कारण सांसारिक विषयापासून बुद्धीपर्यंत सर्व प्रकृतीचे कार्य असल्यामुळे दृश्यच (जड) आहे. म्हणून म्हटले आहे—</p>
<p class="Shlok-Color-2">रूपं दृश्यं लोचनं दृक् तद्दृश्यं दृक् तु मानसम्।</p>
<p class="Shlok-Color-2">दृश्या धीवृत्तय: साक्षी दृगेव तु न दृश्यते॥</p>
<p class="TXT-Right"> (वाक्यसुधा १)</p>
<p class="TXT">“सर्वप्रथम नेत्र द्रष्टा आहे आणि रूप दृश्य आहे, त्यानंतर मन द्रष्टा आहे आणि नेत्रादी इंद्रिये दृश्य आहेत, मग बुद्धी द्रष्टा आहे आणि मन दृश्य आहे. शेवटी बुद्धीच्या वृत्तींचासुद्धा जो द्रष्टा आहे, तो साक्षी (स्वयं-प्रकाश आत्मा) कोणाचेही दृश्य नाही.”</p>
<p class="TXT">तात्पर्य हे आहे की, शब्दादी विषयांत होणाऱ्या परिवर्तनास इंद्रिये जाणतात. म्हणून विषय दृश्य आहेत आणि इंद्रिये द्रष्टा आहेत. इंद्रियात होणाऱ्या परिवर्तनास मन जाणते, म्हणून इंद्रिये दृश्य आहेत आणि मन द्रष्टा आहे. मनात होणारे संकल्प-विकल्प, चंचलता-स्थिरता इत्यादी विकारांना बुद्धी जाणते, म्हणून मन दृश्य आहे आणि बुद्धी द्रष्टा आहे. बुद्धीत होणारे विकार (समजणे, न समजणे अथवा कमी समजणे इत्यादी) यांना स्व जाणतो, म्हणून बुद्धी दृश्य आहे आणि स्व (स्वरूप) द्रष्टा आहे. स्व अपरिवर्तनशील तसेच निर्विकार आहे, म्हणून तो कोणाचेही दृश्य नाही, उलट सर्वांचा द्रष्टा आहे*—</p>
<p class="Footnotes">* जसे धनाच्या संबंधाने “धनवान” म्हणविला जातो, परंतु धनाचा संबंध राहिला नसल्यास धनवान (व्यक्ती) तर राहतो, परंतु “धनवान” नाव राहत नाही. त्याचप्रमाणे दृश्याच्या संबंधाने “द्रष्टा” म्हटला जातो, परंतु दृश्याचा संबंध राहिला नसल्यास द्रष्टा तर राहतो, पण “द्रष्टा” संज्ञा राहत नाही. तात्पर्य हे आहे की, एकच चिन्मय तत्त्व (समजून घेण्यासाठी) दृश्याच्या संबंधाने द्रष्टा, साक्ष्याच्या संबंधाने साक्षी, करणाच्या संबंधाने कर्ता आणि शरीराच्या संबंधाने शरीरी म्हटला जातो. वास्तविक पाहिले तर त्या तत्त्वास कोणतेही नाव नाही. ते केवळ अनुभवरूप आहे.</p>
<p class="Shlok-Color-2">(१) “विज्ञातारमरे केन विजानीयात्”</p>
<p class="TXT-Right"> (बृहदा० २।४।१४)</p>
<p class="TXT">“सर्वांच्या विज्ञात्याला कुणाकडून जाणले जावे?</p>
<p class="Shlok-Color-2">(२) “नान्योऽतोऽस्ति द्रष्टा”</p>
<p class="TXT-Right">(बृहदा० ३।७।२३)</p>
<p class="TXT">“याहून वेगळा कोणीही द्रष्टा नाही.”</p>
<p class="Shlok-Color-2">(३) “स वेत्ति वेद्यं न च तस्यास्ति वेत्ता”</p>
<p class="TXT-Right">(श्वेताश्वतर० ३।१९)</p>
<p class="TXT para-style-override-4">“तो संपूर्ण ज्ञेयाला जाणतो, परंतु त्याचा ज्ञाता कोणीही नाही”</p>


<p class="Page-Break"> </p>
<p class="Heading" id="toc_marker-8">६. करणरहित (करणनिरपेक्ष) परमात्मतत्त्व</p>
<p class="TXT">ज्याच्याकडून क्रियेची सिद्धी होते, जो क्रिया उत्पन्न करणारा आहे, त्याला “कारक” म्हणतात—“क्रियाजनकत्वं कारकत्वम्” कारक सहा असतात—कर्ता, कर्म, करण, सम्प्रदान, अपादान आणि अधिकरण<span class="char-style-override-4">१</span> हे सहा कारक क्रियेच्या सिद्धीतच उपयोगी पडतात, परमात्मतत्त्व-प्राप्तीत नाही. कारण परमात्मतत्त्वप्राप्ती क्रियासाध्य नाही. सर्वच कारक प्रकृतीत आहेत आणि प्रकृतीचे कार्य आहेत, परंतु परमात्मतत्त्व प्रकृतीच्या पलीकडे आहे, म्हणून कोणतेही कारक परमात्मतत्त्वापर्यंत पोहोचू शकत नाही. म्हणून परमात्मतत्त्व करणनिरपेक्ष (करणरहित) आहे अर्थात ते कर्तानिरपेक्ष, कर्मनिरपेक्ष, करणनिरपेक्ष, सम्प्रदान निरपेक्ष, अपादाननिरपेक्ष आणि अधिकरणनिरपेक्ष आहे.<span class="char-style-override-4">२</span></p>
<p class="Footnotes-Bold">१-कर्ता कर्म च करणं च सम्प्रदानं तथैव च।</p>
<p class="Footnotes-Bold">अपादानाधिकरणे चेत्याहु: कारकाणि षट्॥</p>
<p class="Footnotes">२-जे करणरहित असते, ते करणसापेक्ष तर होऊ शकत नाही, परंतु करणनिरपेक्ष होऊ शकते. म्हणून येथे करणसापेक्षतेचा संस्कार असणाऱ्यास समजाविण्यासाठी(करणनिरपेक्ष साधनदृष्टीने) परमात्मतत्त्व “करणनिरपेक्ष” म्हटले गेले आहे. वास्तविक पाहिले तर परमात्मतत्त्व “करण, रहितच” आहे.</p>
<p class="TXT">शंका—जर परमात्मतत्त्व सर्वच कारकापासून निरपेक्ष आहे, तर मग त्याला केवळ करणनिरपेक्ष म्हणण्याचे काय तात्पर्य आहे?</p>
<p class="TXT">समाधान—क्रियेची सिद्धी करणाच्या हालचालीने तात्काळच होत असते* म्हणून करण क्रियासिद्धीत अत्यंत उपकारक होते—<span class="char-style-override-5">“साधकतमं करणम्”</span> (पाणि० अ० १।४।४२) जसे, “रामाच्या बाणाने वाली मारला गेला” या वाक्यात “बाण” करण आहे, कारण वालीच्या मृत्यूस बाण कारण झाला. जरी बाण क्रियान्वित होण्यात धनुष्य, प्रत्यंचा, हात इत्यादी कितीतरी कारण हेतू आहेत, तरी पण बाणानेच मारला गेला, धनुष्य इत्यादीने नाही. म्हणून परमात्मतत्त्व हे करणनिरपेक्ष म्हणण्याचे तात्पर्य हे झाले की, जे क्रियासिद्धीत अत्यंत उपकारक असलेले “करण” सुद्धा जर त्याच्या प्राप्तीत हेतू नाही, तर मग दुसरे कारक त्याच्या प्राप्तीत हेतू कसे होऊ शकतात? म्हणून करणनिरपेक्ष म्हटल्याने परमात्मतत्त्व आपोआप कारक निरपेक्ष सिद्ध होते, कारण ते कारकाच्या पलीकडे आहे.</p>
<p class="Footnotes-Bold">* क्रियाया: फलनिष्पत्तिर्यद्व्यापारादनन्तरम्।</p>
<p class="Footnotes-Bold">विवक्ष्यते यदा तत्र करणं तत्तदा स्मृतम्॥</p>
<p class="Footnotes-Right">(वाक्यपदीय ३।७।९०)</p>
<p class="TXT">कारकात कर्ता मुख्य असतो, कारण सर्वक्रिया-कर्त्याच्या अधीन असतात. इतर कारक तर क्रियासिद्धीत केवळ सहाय्यक होतात. म्हणून कर्ता स्वतंत्र असतो—<span class="char-style-override-5">“स्वतन्त्र: कर्ता”</span> (पाणि० अ० १।४।५४). परमात्मतत्त्व कोणत्याही क्रियेचा कर्ता नाही. गीतेने परमात्मतत्त्वात ठिक-ठिकाणी आणि निरनिराळॺा प्रकाराने कर्तेपणाचा निषेध केला आहे. जसे—</p>
<p class="Shlok-Color-2">(१) शरीरस्थोऽपि कौन्तेय न करोति न लिप्यते॥</p>
<p class="TXT-Right">(१३।३१)</p>
<p class="TXT">“हा आत्मा शरीरात राहत असून सुद्धा काही करीतही नाही आणि लिप्तही होत नाही.”</p>
<p class="Shlok-Color-2">(२) प्रकृत्यैव च कर्माणि क्रियमाणानि सर्वश:।</p>
<p class="Shlok-Color-2">य: पश्यति तथात्मानमकर्तारं स पश्यति॥</p>
<p class="TXT-Right">(१३।२९)</p>
<p class="TXT">“जो संपूर्ण क्रियेंना सर्व प्रकाराने प्रकृतीद्वाराच केले जात आहे असे पाहतो अर्थात प्रकृतीलाच कर्ता पाहतो आणि स्वरूप अकर्ता पाहतो (अनुभव करतो), तोच यथार्थ पाहतो.”</p>
<p class="Shlok-Color-2">(३) तत्रैवं सति कर्तारमात्मानं केवलं तु य:।</p>
<p class="Shlok-Color-2">पश्यत्यकृतबुद्धित्वान्न स पश्यति दुर्मति:॥</p>
<p class="TXT-Right">(१८।१६)</p>
<p class="TXT">“जो कर्माच्या विषयात शुद्ध आत्म्यास कर्ता मानतो, तो दुर्मती योग्य समजत नाही, कारण त्याची बुद्धी शुद्ध नाही.”</p>
<p class="Shlok-Color-2">(४) प्रकृते: क्रियामाणानि गुणै: कर्माणि सर्वश:।</p>
<p class="Shlok-Color-2">अहंकारविमूढात्मा कर्ताहमिति मन्यते॥</p>
<p class="TXT-Right">(३।२७)</p>
<p class="TXT">“संपूर्ण कर्म सर्व प्रकाराने प्रकृतीच्या गुणांद्वाराच केले जातात अर्थात गुण कर्ता आहेत, परंतु अहंकाराने मोहित अंत:करणाचा अज्ञानी मनुष्य ‘मी कर्ता आहे’ असे मानतो.”</p>
<p class="Shlok-Color-2">(५) तत्त्ववित्तु महाबाहो गुणकर्मविभागयो:।</p>
<p class="Shlok-Color-2">गुणा गुणेषु वर्तन्त इति मत्वा न सज्जते॥</p>
<p class="TXT-Right">(३।२८)</p>
<p class="TXT">हे महाबाहो! गुणविभाग आणि कर्मविभाग यांना तत्त्वाने जाणणारा महापुरूष “संपूर्ण गुणच गुणात वर्तन करीत आहेत”-असे मानून त्यात आसक्त होत नाही.</p>
<p class="Shlok-Color-2">(६) नान्यं गुणेभ्य: कर्तारं यदा द्रष्टानुपश्यति।</p>
<p class="Shlok-Color-2">गुणेभ्यश्च परं वेत्ति मद्भावं सोऽधिगच्छति॥</p>
<p class="TXT-Right">(१४।१९)</p>
<p class="TXT">“जेव्हा विवेकी (विचारकुशल) मनुष्य तिन्ही गुणांव्यतिरिक्त कोणालाही कर्ता समजत नाही आणि स्वत: गुणापलीकडे (संपूर्णपणे निर्लिप्त) अनुभव करतो, तेव्हां तो माझ्या स्वरूपाला प्राप्त होतो.”</p>
<p class="Shlok-Color-2">(७) “इन्द्रियाणीन्द्रियार्थेषु वर्तन्ते”</p>
<p class="TXT-Right">(५।९)</p>
<p class="TXT">“संपूर्ण इंद्रियेच इंद्रियांच्या विषयात वर्तत आहेत अर्थात इंद्रिये कर्ता आहेत.”</p>
<p class="Shlok-Color-2">(८) “नैव किञ्चित्करोमीति युक्तो मन्येत तत्त्ववित्।”</p>
<p class="TXT-Right">(५।८)</p>
<p class="TXT">“तत्त्व जाणणाऱ्या सांख्ययोग्याने मी (स्वत:) काहीही करीत नाही”—असे मानावे अर्थात अनुभव करावा.</p>
<p class="TXT">अशा प्रकारे कुठे प्रकृतीला, कुठे गुणांना आणि कुठे इंद्रियांना कर्ता म्हणण्याचे तात्पर्य हे आहे की, परमात्मतत्त्वात कर्तृत्व नाही. कर्तृत्व-भोक्तृत्व संसाराचे स्वरूप आहे. जर परमात्मतत्त्व कर्ताच नाही तर मग इतर कारक तेथपर्यंत पोहचूच कसे शकतात? म्हणून त्याची प्राप्ती करणद्वारा होत नाही, तर करणाच्या संबंध-विच्छेदाने होते. उपनिषदात असे आले आहे—</p>
<p class="Shlok-Color-2">(१) “न तत्र चक्षुर्गच्छति न वाग्गच्छति नो मन:” </p>
<p class="TXT-Right">(केन० १।३)</p>
<p class="TXT">“त्या ब्रह्मापर्यंत नेत्रेंद्रिय जात नाहीत, वाणीही जात नाही आणि मनही जात नाही.”</p>
<p class="Shlok-Color-2">(२) यन्मनसा न मनुते येनाहुर्मनो मतम्।</p>
<p class="Shlok-Color-2">तदेव ब्रह्म त्वं विद्धि नेदं यदिदमुपासते॥</p>
<p class="TXT-Right">(केन० १।५)</p>
<p class="TXT">“मनाने (अंत:करणाने) ज्याचे मनन केले जात नाही, तर ज्याच्या द्वारा मन मनन करते असे म्हटले जाते, त्याला तू ब्रह्म जाण. ज्याची लोक उपासना करतात अर्थात ज्याचे ज्ञान अंत:करणाने होते, ते ब्रह्म नाही.”</p>
<p class="Shlok-Color-2">(३) नैव वाचा न मनसा प्राप्तुं शक्यो न चक्षुषा। </p>
<p class="TXT-Right">(कठ० २।३।१२)</p>
<p class="TXT">“ते परमात्मतत्त्व तर वाणीने, मनाने आणि नेत्रांनीही प्राप्त केले जाऊ शकत नाही.”</p>
<p class="Shlok-Color-2">(४) नायमात्मा प्रवचनेन लभ्यो न मेधया न बहुना श्रुतेन।</p>
<p class="Shlok-Color-2">यमेवैष वृणुते तेन लभ्यस्तस्यैष आत्मा विवृणुते तनुं स्वाम्॥</p>
<p class="TXT-Right"> (कठ० १।२।१३, मुण्डक० ३।२।३)</p>
<p class="TXT">“हे आत्मतत्त्व (परमात्मा) तर प्रवचानाने, बुद्धीने आणि पुष्कळ श्रवणानेही प्राप्त होऊ शकत नाही. ज्याला हा स्वीकारतो, त्याच्याकडूनच हा प्राप्त केला जाऊ शकतो, कारण हा (परमात्मा) त्याच्यासाठी आपले यथार्थ स्वरूप प्रकट करतो.”</p>
<p class="TXT">परमात्मा अशाच साधकाला भेटतात, ज्याला त्यांनी स्वत: स्वीकार केलेले असते आणि ते त्यालाच स्वीकार करतात, जे केवळ त्यांचीच (परमात्म्याचीच) प्राप्ती इच्छितात—ये यथा मां प्रपद्यन्ते तांस्तथैव भजाम्यहम् (गीता ४।११). तात्पर्य हे आहे की, परमात्मा साधकाच्या उत्कट अभिलाषेने प्राप्त होतात, श्रवणादी साधनाने नव्हे. शांकरभाष्यात आले आहे—</p>
<p class="TXT"><span class="char-style-override-5">“यमेव परमात्मानमेवैष विद्वान्वृणुते प्राप्तुमिच्छति तेन वरणेनैष परमात्मा लभ्यो नान्येन साधनान्तरेण, नित्यलब्धस्वभावत्वात्।”</span></p>
<p class="TXT">“ज्या परमात्म्यास हा विद्वान वरण करतो अर्थात प्राप्त करण्याची इच्छा करतो, त्या वरण करण्याद्वाराच हा परमात्मा प्राप्त होणे योग्य आहे. नित्यप्राप्त स्वरूप असल्याकारणाने हा परमात्मा इतर कोणत्याही साधनाने प्राप्त होऊ शकत नाही.”</p>
<p class="TXT">गीतेत आले आहे—<span class="char-style-override-5">“श्रुत्वाप्येनं वेद न चैव कश्चित्”</span> (२।२९) “याला ऐकूनही (श्रवणानेही) कोणी जाणत नाही.” तात्पर्य हे आहे की, जसे संसारात केवळ ऐकून विवाह होत नाही, तर स्त्री आणि पुरुष हे एकमेकांना पति-पत्नीरूपाने स्वीकार करतात, तेव्हा कुठे विवाह होतो. त्याचप्रमाणे केवळ श्रवणाने परमात्मतत्त्व कोणीही जाणू शकत नाही, तर श्रवणानंतर तो जेव्हा स्वीकृत करील अथवा त्यात स्थित होईल, तेव्हा तो स्व ने त्याला जाणेल. म्हणून केवळ श्रवणाने मनुष्य ज्ञानाचा विषय शिकू शकतो, ऐकवू शकतो, लिहू शकतो, परंतु अनुभव करू शकत नाही.</p>
<p class="TXT">“मी आहे” अशाप्रकारे स्वत:च्या अस्तित्वाचा (सत्तेचा)जो अनुभव होत असतो, हा अनुभव कोणत्याही करणाने होत नाही. तात्पर्य असे आहे की, स्वत:चे अस्तित्व कोणत्याही करणाधीन नाही, तर स्वत: सिद्ध आहे. म्हणून जर स्वत:च्या अस्तित्वाचा अनुभव घेण्यासाठीसुद्धा कोणत्याही करणाची आवश्यकता नाही, तरमग परमात्मतत्त्व आपल्यापेक्षाही कमजोर आहे की काय, त्याच्या अनुभवासाठी करणाची आवश्यकता असावी?</p>
<p class="TXT">सत्ता (तत्त्व) करणरहित आहे—सुषुप्तीत याचा अस्पष्ट अनुभव प्रत्येक मनुष्याला होत असतो.* सुषुप्तीत ज्ञानेंद्रिय, कर्मेद्रिय, मन, बुद्धी इत्यादी सर्व अविद्येत लीन होतात, परंतु स्व राहतो म्हणून झोपेतून जागे झाल्यावर (त्याच्या स्मृतीने) आपण असे म्हणतो की, मी असा गाढ झोपलो होतो की मला कशाचाही पत्ता नव्हता. या स्मृतीने हे सिद्ध होते की, सुखाचा अनुभव करणारा आणि “कशाचाही पत्ता नव्हता” हे म्हणणारा तर होताच. नाहीतर सुखाचा अनुभव कोणाला झाला आणि —“कशाचाही पत्ता नव्हता” ही गोष्ट कुणी म्हटली?</p>
<p class="Footnotes">* सत्तेचा स्पष्ट अनुभव करण लीन झाल्यावर (सुषुप्तीत) होत नाही, तर करणांशी संबंध-विच्छेद झाल्यावर (जागृत-सुषुप्तीत) होत असतो.</p>
<p class="TXT">एका स्त्रीची नथ विहिरीत पडली. ती काढण्यासाठी एक मनुष्य विहिरीत उतरला आणि पाण्यात जाऊन ती नथ शोधू लागला. शोधता-शोधता ती नथ त्याच्या हाताला लागली, त्यावेळी त्याला फार प्रसन्नता वाटली. परंतु त्यावेळी तो काही बोलू शकला नाही, कारण वाणी (अग्नी) आणि पाण्याचा आपसात विरोध आहे. पाण्यातून वर आल्यानंतरच तो “नथ मिळाली” असे बोलू शकला. त्याचप्रमाणे सुषुप्तीत करण लीन झाल्यावर सुखाचा अनुभव तर करतो, परंतु तो अनुभव व्यक्त करू शकत नाही, कारण बोलण्याचे साधन राहिले नाही. सुषुप्तीतून जागे झाल्यावरच त्याला सुषुप्तीच्या सुखाची स्मृती होते. स्मृती अनुभवजन्य असते—<span class="char-style-override-5">“अनुभवजन्यं ज्ञानं स्मृति:”</span>।</p>
<p class="TXT">अशाप्रकारे करणांच्या अभावाचा अनुभव तर सुषुप्तीत सर्वांना होतो, परंतु स्वत:च्या अभावाचा अनुभव कोणालाही कधीही होत नाही. करण आपल्याशिवाय राहू शकत नाहीत, परंतु आपण (स्व) करणाशिवाय राहू शकतो आणि राहतो. सत्तामात्र, चिन्मयतामात्र, आपले स्वरूप आहे. या नित्य सत्तेस कशाचीही अपेक्षा नाही, परंतु सत्तेची अपेक्षा सर्वांना आहे. म्हणून सत्तेचा बोध करणाद्वारा होत नाही, तर करणाच्या संबंध-विच्छेदाने होतो.</p>
<p class="TXT">एक मार्मिक गोष्ट अशी आहे की, सांसारिक वस्तूंची प्राप्ती ज्या रीतीने होत असते, त्या रीतीने परमात्मतत्त्वाची प्राप्ती होत नाही. संसाराचे कोणतेही काम करणाशिवाय होत नाही. जे काही काम होत असते, करणानेच होते. कारण अप्राप्त सांसारिक वस्तूंची प्राप्ती तर क्रियेने होते, परंतु नित्य प्राप्त परमात्मतत्त्वाची प्राप्ती क्रियेने होत नाही—<span class="char-style-override-5">“नास्त्यकृत: कृतेन”</span> (मुण्डक १।२।१२), कारण ते तत्त्व क्रियेच्या पलीकडे आहे. म्हणून त्याच्या प्राप्तीसाठी करणाची आवश्यकता नाही.</p>
<p class="TXT">जसे, कंठा गळ्ॺात आहे आणि गळा कंठॺात आहे, परंतु असा भ्रम झाला की, कंठा हरवला, तर असा भ्रम (अज्ञान) नाहीसा करण्यासाठी करणाची आवश्यकता नाही, तर ज्ञानाची आवश्यकता आहे. ज्ञान कंठा निर्माण करीत नाही, तर भ्रम नाहीसा करते. म्हणून एखादी वस्तू बनविण्यात, निर्माण करण्यात तर करणाची आवश्यकता आहे परंतु जे स्वत: सिद्ध (पूर्वीपासूनच विद्यमान) तत्त्व आहे, त्याला करणाची काय आवश्यकता आहे?</p>
<p class="Shlok-Color-2">खोया कहे सो बावरा, पाया कहे सो कूर।</p>
<p class="Shlok-Color-2">पाया खोया कुछ नाहीं, ज्यों-का-त्यों भरपूर॥</p>
<p class="TXT">परमात्मतत्त्वाचा अनुभव स्वला होतो, करणाला नाही. म्हणून परमात्मतत्त्वाचा अनुभव करण्यासाठी आपण करणाची जेवढी आवश्यकता समजू, परमात्मतत्त्वाच्या अनुभवास तितकाच विलंब लागेल. वास्तविक पाहिले तर आपणाला नित्यप्राप्त तत्त्वाचीच प्राप्ती करावयाची आहे आणि नित्य निवृत्ताचीच निवृत्ती करावयाची आहे, नवीन काहीही करावयाचे नाही. म्हणून त्यासाठी कोणेतेही करण अर्थात क्रियेची अपेक्षा नाही. म्हणून गीता म्हणते—</p>
<p class="Shlok-Color-2">(१) “आत्मन्येवात्मना तुष्ट:”</p>
<p class="TXT-Right">(२।५५)</p>
<p class="TXT">“स्वत: स्वत:शी स्वत: मध्येच संतुष्ट राहतो—”</p>
<p class="Shlok-Color-2">(२) यस्त्वात्मरतिरेव स्यादात्मतृप्तश्च मानव:।</p>
<p class="Shlok-Color-2">आत्मन्येव च सन्तुष्टस्तस्य कार्यं न विद्यते॥</p>
<p class="TXT-Right">(३।१७)</p>
<p class="TXT">“जो मनुष्य स्वत: स्वत:त रममाण होणारा तसेच स्वत: स्वत:मध्येच तृप्त आणि स्वत: स्वत:तच संतुष्ट आहे, त्याला कोणतेही कर्तव्य नाही.”</p>
<p class="Shlok-Color-2">(३) “उद्धरेदात्मनात्मानम्”</p>
<p class="TXT-Right">(६।५)</p>
<p class="TXT">“आपणच आपला उद्धार करावा”</p>
<p class="Shlok-Color-2">(४) यत्र चैवात्मनात्मानं पश्यन्नात्मनि तुष्यति॥</p>
<p class="TXT-Right">(६।२०)</p>
<p class="TXT">“ज्या अवस्थेत स्व स्वत:च स्वत:त, स्वत:ला पाहत स्वत:च स्वत:मध्ये संतुष्ट होतो.”</p>
<p class="Shlok-Color-2">(५) “पश्यन्ति केचिदात्मानमात्मना”</p>
<p class="TXT-Right">(१३।२४)</p>
<p class="TXT">“स्वत:च स्वत: मध्ये परमात्मतत्त्वाचा अनुभव घेतात.”</p>
<p class="Shlok-Color-2">(६) “पश्यन्त्यात्मन्यवस्थितम्”</p>
<p class="TXT-Right">(१५।११)</p>
<p class="TXT para-style-override-4">“स्वत:च स्वत:मध्ये स्थित परमात्मतत्त्वाचा अनुभव घेतात.”</p>
<p class="TXT">अर्जुनाने भगवंतासाठीही म्हटले आहे—</p>
<p class="Shlok-Color-2">“स्वयमेवात्मनात्मानं वेत्थ त्वं पुरुषोत्तम”</p>
<p class="TXT-Right">(१०।१५)</p>
<p class="TXT">“हे पुरुषोत्तमा, आपण स्वत:च, स्वत:ला स्वत: स्वत:सच जाणता.”</p>
<p class="Shlok-Color-2">(१) “आत्मन्येवात्मानं पश्यति”</p>
<p class="TXT-Right">(बृहदा० ४।४।२३)</p>
<p class="TXT">“ब्रह्मच होऊन ब्रह्मास प्राप्त होतो.”</p>
<p class="Shlok-Color-2">(२) ‘ब्रह्मैव सन् ब्रह्माप्येति’</p>
<p class="TXT-Right">(बृहदा० ४।४।६)</p>
<p class="TXT">आत्माच आत्म्याला पाहतो.</p>
<p class="Shlok-Color-2">(३) “आत्मना विन्दते वीर्यं विद्यया विन्दतेऽमृतम्”</p>
<p class="TXT-Right">(केन० २।४)</p>
<p class="TXT">“अमृतत्व आपोआपच प्राप्त होते. विद्येने तर अज्ञानांधकार निवृत्त करण्याचे सामर्थ्य मिळते.”</p>
<p class="TXT">केनोपनिषदाच्या उपर्युक्त मंत्राच्या शांकर भाष्यात आले आहे—</p>
<p class="TXT"><span class="char-style-override-5">“आत्मना विन्दते स्वेनैव नित्यात्मस्वभावेनामृतत्वं विन्दते। नालम्बनपूर्वकम्। विन्दत इति आत्मविज्ञानापेक्षम्। यदि हि विद्योत्पाद्यममृतत्वं स्यादनित्यं भवेत्कर्मकार्यवत्। अतो न विद्योत्पाद्यम्। यदि चात्मनैवामृतत्वं विन्दते किं पुनर्विद्यया क्रियत इत्युच्यते। अनात्मविज्ञानं निवर्तयन्ती सा तन्निवृत्त्या स्वाभाविकस्यामृतत्वस्य निमित्तमिति कल्प्यते।</span> यत आह <span class="char-style-override-5">“वीर्यं विद्यया विन्दते”</span></p>
<p class="TXT">‘अमरत्व तर आत्म्यापासून—त्याच्या नित्यात्मस्वभावापासूनच प्राप्त करतात, इतर कोणाच्या आश्रयाने नाही ‘विन्दत’ यापासून हे समजून घ्यावयाचे आहे की, त्याची प्राप्ती आत्मविज्ञानाची अपेक्षा ठेवणारी आहे. जर अमृतत्व विद्येने उत्पन्न करण्याजोगे असते तर कर्मफलाप्रमाणे अनित्य झाले असते. म्हणून ते विद्येपासून उत्पाद्य नाही. जर असे म्हणाल की, अमृतत्व आपोआपच प्राप्त होते तर मग विद्येचा काय उपयोग आहे? याचे समाधान असे आहे की, ती विद्या अनात्मविज्ञानास निवृत्त करीत, त्याच्या निवृत्तीमार्फत स्वाभाविकपणे अमृतत्वाचा हेतू बनते, ‘कारण’ विद्येने अज्ञानांधकारास निवृत्त करण्याचे सामर्थ्य प्राप्त होते असे म्हटले सुद्धा आहे’</p>
<p class="TXT"><span class="char-style-override-5">‘धन सहायमन्त्रौषधितपोयोगकृतं वीर्यं मृत्युं न शक्नोत्यभिभवितुम् अनित्यवस्तुकृतत्वात्; आत्मविद्याकृतं तु वीर्यमात्मनैव विन्दते, नान्येन इत्यतोऽनन्यसाधनत्वादा-त्मविद्यावीर्यस्य तदेव वीर्यं मृत्युं शक्नोत्यभिभवितुम्।”</span></p>
<p class="TXT">धन, साहाय्य, मंत्र, औषधी, तप आणि योगाने प्राप्त होणारे वीर्य (सामर्थ्य) अनित्य वस्तूपासून बनलेले असल्यामुळे, मृत्यूचा पराभव करण्यास समर्थ नाही, परंतु आत्मविद्येपासून निर्माण होणारे वीर्य तर आत्माद्वाराच प्राप्त केले जाते, अन्य कशानेही नाही. म्हणून आत्मविद्याजनित वीर्य कोणत्याही इतर साधनाने प्राप्त होणारे नाही, म्हणून तेच वीर्य मृत्यूचा पराभव करू शकते.</p>
<p class="TXT">तात्पर्य हे निघाले की परमात्मतत्त्व प्राप्ती ‘स्व’ ला होते, करणाला नाही. म्हणून त्याच्या प्राप्तीसाठी अंत:करणाची आवश्यकता नाही, उलट अंत:करणाशी संबंध-विच्छेद होणे आवश्यक आहे, ज्याच्याशी संबंध-विच्छेद करावयाचा आहे, तो कसा आहे, कसा नाही, त्याच्याशी काय मतलब?</p>
<p class="Shlok-Color-2">किं भद्रं किमभद्रं वा द्वैतस्यावस्तुन: कियत्।</p>
<p class="Shlok-Color-2">वाचोदितं तदनृतं मनसा ध्यातमेव च॥</p>
<p class="TXT-Right">(श्रीमद्भा० ११।२८।४)</p>
<p class="TXT">संसाराच्या सर्व वस्तू वाणीने सांगितल्या जाऊ शकतात आणि मनाने विचार केल्या जाऊ शकतात, म्हणून त्या सर्व असत्य आहेत. जर द्वैत नावाची कोणती वस्तूच नाही, तर मग त्यात काय चांगले अणि काय वाईट?</p>
<p class="TXT">शंका—अंत:करण शुद्ध केल्याशिवाय त्याच्याशी संबंध-विच्छेद कसा होईल?</p>
<p class="TXT">समाधान—वास्तविक परमात्मतत्त्वप्राप्तीसाठी अंत:करणाची आवश्यकता समजणे आणि अंत:करणाशी आपला संबंधमानणेच अंत:करणाची अशुद्धी आहे. बोध अंत:करणाने होत नाही, तर विवेक जागृतीने होतो आणि ‘स्व’ ला होतो. जसे लेखणी उत्तम असेल तर लिखाण तर उत्तम होऊ शकते, परंतु लेखक उत्तम होऊ शकत नाही. त्याचप्रमाणे अंत:करण शुद्ध झाल्यास क्रिया तर पवित्र होऊ शकतात, परंतु कर्ता शुद्ध होत नाही. कारण अंत:करणाशी आपला संबंध मानणेच अशुद्धिचे मूळ कारण आहे. आपलेपणाच (ममताच) मल आहे—<span class="char-style-override-7">“ममता मल जरि जाइ”</span> (मानस० ७।११७ क)</p>
<p class="TXT">गीतेत आले आहे—</p>
<p class="Shlok-Color-2">“सिद्धॺसिद्धॺो: समो भूत्वा समत्वं योग उच्यते॥”</p>
<p class="TXT-Right">(२।४८)</p>
<p class="TXT">याची व्याख्या करताना श्री शंकराचार्य महाराज म्हणतात—</p>
<p class="TXT"><span class="char-style-override-5">“फलतृष्णाशून्येनक्रियमाणेकर्माणिसत्त्वशुद्धिजाज्ञानप्राप्ति-लक्षणा सिद्धिस्तद् विपर्ययजा असिद्धिस्तयो: सिद्धॺसिद्धॺोरपि समस्तुल्यो भूत्वा कुरु कर्माणि। कोऽसौ योगो यत्रस्थ: कुर्वित्युक्तमिदमेव तत् सिद्धॺसिद्धॺो: समत्वं योग उच्यते।”</span></p>
<p class="TXT">“फलाकांक्षारहित पुरुषाकडून कर्म केले गेले असता अंत:करणाच्या शुद्धीने उत्पन्न होणारी ज्ञानप्राप्ती तर सिद्धी आहे आणि त्याविरुद्ध (ज्ञानप्राप्ती न होणे) असिद्धी आहे. अशा सिद्धी-असिद्धीत सम होऊन अर्थात दोहोंना तुल्य समजून कर्म कर. तो कोणता योग आहे ज्यात स्थित होऊन कर्म करण्यासाठी म्हटले आहे? हेच जे सिद्धी आणि असिद्धीत सम होणे आहे. यालाच योग म्हणतात.”</p>
<p class="TXT">तात्पर्य हे झाले की, साधकाने अंत:करणाच्या शुद्धी-अशुद्धीची अपेक्षा न ठेवता सम राहिले पाहिजे. कारण अंत:करणाची शुद्धी आणि अशुद्धी—दोहोंचा जो प्रकाशक (साक्षी) आहे, तो शुद्धी-अशुद्धीरहित (सम) आहे. म्हणून अंत:करण शुद्ध करण्याची जरूर नाही, तर सम होण्याची अर्थात अन्त:करण तसेच त्याच्या शुद्धी-अशुद्धी दोहोंचा त्याग करून स्वत:च्या स्वरूपात स्थित होणे जरूर आहे. जे स्वत: सिद्ध आहे. भागवतोक्त हंसगीतेत भगवान म्हणतात—</p>
<p class="Shlok-Color-2">गुणेष्वाविशते चेतो गुणाश्चेतसि च प्रजा:।</p>
<p class="Shlok-Color-2">जीवस्य देह उभयं गुणाश्चेतो मदात्मन:॥</p>
<p class="Shlok-Color-2">गुणेषु चाविशच्चित्तमभीक्ष्णं गुणसेवया।</p>
<p class="Shlok-Color-2">गुणाश्च चित्तप्रभवा मद्रूप उभयं त्यजेत्॥</p>
<p class="TXT-Right"> (११।१३।२५-२६)</p>
<p class="TXT">“हे चित्त विषयाचे चिंतन करीत करीत विषयाकार होते आणि विषय चित्तात प्रविष्ट होतात, ही गोष्ट सत्य आहे, तरी पण विषय आणि चित्त—हे दोन्हीही माझ्या स्वरूपभूत जीवाचे देह (उपाधी) आहेत अर्थात आत्म्याचा चित्त आणि विषयाशी कोणाताही संबंधच नाही.”</p>
<p class="TXT">“म्हणून वारंवार विषयसेवन करीत राहिल्याने जे चित्त विषयात आसक्त झाले आहे आणि विषयसुद्धा चित्तात प्रविष्ट झाले आहेत, या दोन्हींचा, आपल्या वास्तविक स्वरूपाशी अभिन्न असलेल्या मज परमात्म्यात स्थित होऊन, त्याग करावा.”</p>
<p class="TXT">असाच विषय श्रीरामचरितमानसातसुद्धा आला आहे—</p>
<p class="Shlok-Color-2">सुनहु तात माया कृत गुन अरु दोष अनेक।</p>
<p class="Shlok-Color-2">गुन यह उभय न देखिअहिं देखिअ सो अबिबेक॥</p>
<p class="TXT-Right">(७।४१)</p>
<p class="TXT">प्रश्न—परमात्म्याचे सगुण-साकाररुपसुद्धा करणनिरपेक्ष आहे काय?</p>
<p class="TXT">उत्तर—होय, परमात्म्याचे सगुणरूप शुद्ध वास्तविक निर्गुण असल्याने करणनिरपेक्षच (करणरहित) आहे.<span class="char-style-override-4">१</span> परमात्म्याला निर्गुण म्हणा अथवा सगुण म्हणा, ते सत्त्व, रज, तम, तिन्ही गुणांहून सर्वथा पलीकडे आहे. ते सृष्टीची उत्पत्ती, स्थिती आणि प्रलय करण्यासाठी गुणांचा स्वीकार करतात, परंतु असे करीत असूनही ते गुणांहून सर्वथा पलीकडेच राहतात, गुणांनी बांधले जात नाहीत<span class="char-style-override-4">२</span>. म्हणून परमात्म्याची ब्रह्मा, विष्णू आणि महेश ही रूपेसुद्धा तत्त्वदृष्टीने निर्गुणच आहेत.</p>
<p class="Footnotes-Bold">१-सर्वेन्द्रियगुणाभासं सर्वेन्द्रियविवर्जितम्।</p>
<p class="Footnotes-Bold">असक्तं सर्वभृच्चैव निर्गुणं गुणभोक्तृ च॥</p>
<p class="Footnotes-Right">(गीता १३।१४)</p>
<p class="Footnotes">“ते परमात्मा संपूर्ण इंद्रियांनी रहित आहेत आणि संपूर्ण इंद्रियांच्या विषयांना प्रकाशित करणारे आहेत, आसक्तीरहित आहेत आणि संपूर्ण संसाराचे भरण-पोषण करणारे आहेत, तसेच गुणरहित आहेत आणि संपूर्ण गुणांचे भोक्ते आहेत.”</p>
<p class="Footnotes-Bold">२-त्रिभिर्गुणमयैर्भावैरेभि: सर्वमिदं जगत्।</p>
<p class="Footnotes-Bold">मोहितं नाभिजानाति मामेभ्य: परमव्ययम्॥</p>
<p class="Footnotes-Right">(गीता ७।१३)</p>
<p class="Footnotes"><span class="char-style-override-8">“या तिन्ही गुणरूप भावांनी मोहित हे सर्व जगत या गुणांहून पलीकडे अविनाशी अशा मला जाणत नाहीत.”</span></p>
<p class="TXT">वास्तविक पाहिले तर परमात्मा सगुण-निर्गुण, साकार-निराकार, इत्यादी सर्व काही आहेत. सगुण-निर्गुण इत्यादी तर त्यांची विशेषणे (नाम) आहेत. जे परमात्मा कधीही बांधले जात नाहीत, ज्यांचा गुणांवर पूर्ण अधिकार असतो, तेच परमात्मा निर्गुण असतात. जर परमात्मा गुणांनी बांधलेले आणि गुणांच्या अधीन असतील तर ते कधीच निर्गुण होऊ शकत नाहीत. जे गुणांहून सर्वथा पलीकडे आहेत, तेच तर निर्गुण होऊ शकतात. अशा परमात्म्यातच संपूर्ण गुण राहू शकतात. जो स्वत:स गुणांनी बांधलेला मानतो, तो जीवसुद्धा परमात्मप्राप्ती झाल्यास जर गुणातीत म्हटला जातो—<span class="char-style-override-5">“गुणातीत: स उच्यते”</span> (गीता १४।२५) तर मग गुणांनी कसा बद्ध होईल. ते तर नित्य गुणातीत आहेत.</p>
<p class="TXT">जेव्हा परमात्मा सगुण-साकाररूपाने प्रगट होतात, तेव्हा त्यांचे करणसुद्धा प्राकृत (मायिक) नसतात, तर चिन्मय असतात <span class="char-style-override-5">“जन्म कर्म च मे दिव्यम्”</span> (गीता ४।९)</p>
<p class="Shlok-Color-2">चिदानंदमय देह तुम्हारी।</p>
<p class="Shlok-Color-2">बिगत बिकार जान अधिकारी॥</p>
<p class="TXT-Right">(मानस० २।१२७।५)</p>
<p class="TXT">भगवंताचे साकाररूप जीवांच्या शरीराप्रमाणे हाड-मांसाचे (जड) नसते. जीवांची शरीरे तर पाप-पुण्यमय, नाशवान, रोगी, विकारी, पांचभौतिक आणि रज-वीर्यापासून उत्पन्न होणारी असतात, परंतु भगवंताचे शरीर पाप-पुण्यरहित, अविनाशी, रोगरहित, विकाररहित, चिन्मय तसेच स्वत: प्रगट होणारे असते. जीवांच्या शरीरापेक्षा देवतांची शरीरे सुद्धा दिव्य असतात, परंतु भगवंताचे शरीर देवतांच्या शरीराहून देखील अत्यंत विलक्षण, परम दिव्य असते, ज्यास पाहण्यासाठी देवतासुद्धा उत्कंठित राहतात—</p>
<p class="Shlok-Color-2">देवा अप्यस्य रूपस्य नित्यं दर्शनकाङ्क्षिण:।</p>
<p class="TXT-Right">(गीता ११।५२)</p>
<p class="TXT">भगवंताचे शब्द, स्पर्श, रूप, रस आणि गंध सर्वच्या सर्व चिन्मय आहेत. भगवंताचे एक नाव “आत्मारामगणाकर्षी” सुद्धा आहे. भगवंताच्या चरणकमलाच्या सुवासाने नित्य-निरंतर परमात्मतत्त्वात स्थित राहणाऱ्या सनकादिकांच्या चित्तातसुद्धा हाल-चाल उत्पन्न झाली होती—</p>
<p class="Shlok-Color-2 para-style-override-5">तस्यारविन्दनयनस्य पदारविन्दकिञ्जल्कमिश्रतुलसीमकरन्दवायु:।</p>
<p class="Shlok-Color-2"><span class="char-style-override-9">अन्तर्गत: स्वविवरेण चकार तेषां संक्षोभमक्षरजुषामपि चित्ततन्वो:॥</span></p>
<p class="TXT-Right">(श्रीमद्भा० ३।१५।४३)</p>
<p class="TXT">“प्रणाम केल्यावर त्या कमलनेत्र भगवंताच्या चरणकमलातील परागाने मिश्रित झालेल्या तुलसी-मंजिरीच्या वायूने त्यांच्या नासिका-छिद्रात प्रवेश करून त्या अक्षर परमात्म्यात नित्य स्थित राहणाऱ्या ज्ञानी महात्म्यांच्या देखील चित्तास आणि शरीरास क्षुब्ध करून सोडले.”</p>
<p class="TXT">तात्पर्य हे आहे की, सगुण असले तरीही परमात्मा वास्तविक निर्गुणच आहेत.* म्हणून सगुणाची उपासना करणारा साधकसुद्धा तिन्ही गुणांचे अतिक्रमण करतो—</p>
<p class="Shlok-Color-2">मां च योऽव्यभिचारेण भक्तियोगेन सेवते।</p>
<p class="Shlok-Color-2">स गुणान्समतीत्यैतान्ब्रह्मभूयाय कल्पते॥</p>
<p class="TXT-Right">(गीता १४।२६)</p>
<p class="TXT">“जो मनुष्य अव्यभिचारी भक्तियोगाद्वारा माझे सेवन करतो, तो या गुणांचे अतिक्रमण करून ब्रह्मप्राप्तीचा पात्र होतो.”</p>
<p class="Footnotes">* भागवतात सगुणास निर्गुणसुद्घा मानले गेले आहे, जसे—</p>
<p class="Footnotes-Bold">वनं तु सात्त्विको वासो ग्रामो राजस उच्यते।</p>
<p class="Footnotes-Bold">तामसं द्यूतसदनं मन्निकेतं तु निर्गुणम्॥</p>
<p class="Footnotes">“वनात राहणे सात्त्विक आहे, गावात राहणे राजस आहे, जुगारघरात राहणे तामस आहे आणि मंदिरात राहणे निर्गुण आहे.”</p>
<p class="Footnotes-Bold">सात्त्विक्याध्यात्मिकी श्रद्घा कर्मश्रद्घा तु राजसी।</p>
<p class="Footnotes-Bold">तामस्यधर्मे या श्रद्घा मत्सेवायां तु निर्गुणा॥</p>
<p class="Footnotes">“आत्मज्ञानातील श्रद्घा सात्त्विक आहे, कर्मातील श्रद्घा राजस आहे, अधर्मातील श्रद्घा तामस आहे आणि माझ्या सेवेतील श्रद्घा निर्गुण आहे.”</p>
<p class="TXT">सगुणाची उपासना करणारा निर्गुण ब्रह्माच्या प्राप्तीचा पात्र कसा होतो? याच्या उत्तरात भगवान म्हणतात—</p>
<p class="Shlok-Color-2">ब्रह्मणो हि प्रतिष्ठाहममृतस्याव्ययस्य च।</p>
<p class="Shlok-Color-2">शाश्वतस्य च धर्मस्य सुखस्यैकान्तिकस्य च॥</p>
<p class="TXT-Right">(गीता १४।२७)</p>
<p class="TXT">“ब्रह्म, अविनाशी अमृत, शाश्वतधर्म आणि ऐकांतिक सुखाची प्रतिष्ठा (आश्रय) मीच आहे.” उपर्युक्त श्लोकात “ब्रह्म तसेच अविनाशी अमृताची प्रतिष्ठा मी आहे—” ही निर्गुण-निराकाराची गोष्ट आहे. [भगवंतांनी <span class="char-style-override-5">“ब्रह्मण्याधाय कर्माणि”</span> (गीता ५।१०) आणि <span class="char-style-override-5">“मया ततमिदं सर्वं जगदव्यक्तमूर्तिना”</span> (गीता ९।४) पदांतूनसुद्धा स्वत:स (सगुण-साकारास) ब्रह्म तसेच अव्यक्तमूर्ती म्हटले आहे.] “शाश्वतधर्माची प्रतिष्ठा मी आहे”—ही सगुण-साकाराची गोष्ट आहे. [अर्जुनांनीही भगवंताना <span class="char-style-override-5">“शाश्वतधर्मगोप्ता” </span>(गीता ११।१८) म्हटले आहे.] “ऐकांतिक सुखाची प्रतिष्ठा मी आहे”—ही सगुण-निराकाराची गोष्ट आहे. [ध्यानयोगाच्या प्रकरणात याच ऐकांतिक सुखाला “आत्यंतिक सुख” म्हटले गेले आहे. (६।२१)]</p>
<p class="TXT">अशा प्रकारे अकराव्या अध्यायाच्या अठराव्या श्लोकातसुद्धा <span class="char-style-override-5">“त्वमक्षरं परमं वेदितव्यम्”</span> पदातून निर्गुण-निराकारची गोष्ट आली आहे. <span class="char-style-override-5">“त्वमस्य विश्वस्य परं निधानम्”</span> पदातून सगुण निराकाराची गोष्ट आली आहे आणि <span class="char-style-override-5">“त्वं शाश्वतधर्मगोप्ता” </span>पदातून सगुण-साकारची गोष्ट आली आहे. अकराव्या अध्यायाच्याच चौपन्नाव्या श्लोकात भगवान म्हणतात—</p>
<p class="Shlok-Color-2">भक्त्या त्वनन्यया शक्य अहमेवंविधोऽर्जुन।</p>
<p class="Shlok-Color-2">ज्ञातुं द्रष्टुं च तत्त्वेन प्रवेष्टुं च परन्तप॥</p>
<p class="TXT">“हे शत्रुतापन अर्जुन! अशाप्रकारे मी अनन्यभक्तीनेच तत्त्वाने जाणण्यास, पाहण्यास आणि प्रवेश (प्राप्त) करण्यास शक्य आहे.”</p>
<p class="TXT">—येथेही भगवंतांनी सगुणाच्या उपासेनेने निर्गुणाची प्राप्ती सांगितली आहे. जसे “ज्ञातुम्” पद निर्गुण-निराकारासाठी,“द्रष्टुम्” पद सगुण-साकारसाठी आणि “प्रवेष्टुम्” पद सगुण-निराकार तसेच निर्गुण-निराकार दोन्हीसाठी आले आहे. तात्पर्य असे आहे की, सगुणाची उपासना करणसापेक्ष दिसत असूनही परिणामी करणनिरपेक्षच आहे.</p>


<p class="Page-Break"> </p>
<p class="Heading" id="toc_marker-9">७. करण सापेक्ष साधन</p>
<p class="TXT">चित्तवृत्तीच्या पांच अवस्था आहेत—मूढ, क्षिप्त, विक्षिप्त, एकाग्र आणि निरुद्ध. यापैकी मूढ आणि क्षिप्त वृत्तीचा मनुष्य ध्यानयोगाचा अधिकारी नसतो. ज्याचे चित्त कधी परमात्म्यात लागते, कधी लागत नाही—असा विक्षिप्त वृत्तीचा मनुष्यच ध्यानयोगाचा अधिकारी असतो.</p>
<p class="TXT">विक्षिप्त वृत्ती साधक स्वत:चे चित्त संसारापासून हटवून परमात्म्यात लावण्याचा अभ्यास करतो.<span class="char-style-override-4">१</span> जेव्हा त्याचे चित्त परमात्म्यात लागते, तेव्हा ध्यान-अवस्था होते. ध्यानावस्थेत ध्याता, ध्यान आणि ध्येय—ही त्रिपुटी राहते. ध्यान करता-करता जेव्हा ध्याता आणि ध्यान राहत नाहीत, तर केवळ एक ध्येय राहते, तेव्हा चित्तवृत्ती एकाग्र होते.<span class="char-style-override-4">२</span> चित्तवृत्ती एकाग्र झाली असता संप्रज्ञात (सविकल्प) समाधी होते.<span class="char-style-override-4">३</span> </p>
<p class="Footnotes-Bold">१-यतो यतो निश्चरति मनश्चञ्चलमस्थिरम्।</p>
<p class="Footnotes-Bold">ततस्ततो नियम्यैतदात्मन्येव वशं नयेत् ॥</p>
<p class="Footnotes-Right">(गीता ६।२६)</p>
<p class="Footnotes-Bold">२-यथा दीपो निवातस्थो नेङ्गते सोपमा स्मृता।</p>
<p class="Footnotes-Bold">योगिनो यतचित्तस्य युञ्जतो योगमात्मन:॥</p>
<p class="Footnotes-Right">(गीता ६।१९)</p>
<p class="Footnotes para-style-override-6">“जसे स्पंदनरहित वायूच्या स्थानी स्थित दिव्याची ज्योत हालचालरहित होते, योगाचा अभ्यास करीत असलेल्या यतचित्त असणाऱ्या योग्याच्या चित्तास तशीच उपमा दिली गेली आहे.”</p>
<p class="Footnotes">३-स्थूल शरीराने क्रिया, सूक्ष्म शरीराने चिंतन आणि कारण शरीराने समाधी होते. स्थूल, सूक्ष्म आणि कारण—तिन्ही शरीरे “करण” आहेत.</p>
<p class="TXT">ध्येयात तीन गोष्टी राहतात—ध्येय, ध्येयाचे नाव आणि नाम-नामीचा संबंध. संप्रज्ञात समाधीचा दीर्घकाळपर्यंत अभ्यास केल्यावर जेव्हा नामाची स्मृती न राहता केवळ नामी (ध्येय) राहतो, तेव्हा चित्तवृत्ती निरुद्ध होते. चित्तवृत्ती निरुद्ध झाल्यास असंप्रज्ञात (निर्विकल्प) समाधी होते.</p>
<p class="TXT">असंप्रज्ञात समाधी दोन प्रकारची असते—सबीज आणि निर्बीज. जेव्हा संसाराची सूक्ष्म वासना राहते, तेव्हा सबीज समाधी होते. सबीज समाधीत अहम‍्शी (मीपणा) संबंध राहतो, अहम‍्च्या संबंधाने दोन अवस्था होतात-समाधी आणि व्युत्थान. सूक्ष्म वासनेमुळे या सबीज समाधीत अनेक प्रकारच्या सिद्धी प्रगट होतात. ह्या सिद्धी सांसारिक दृष्टीने तर ऐश्वर्य आहे, परंतु परमात्मतत्त्वप्राप्तीत विघ्ने आहेत.<span class="char-style-override-4">१</span> जेव्हा योगी या सिद्धीत न फसता यापासून उपराम (वासनारहित) होतो, तेव्हा निर्बीजसमाधी होते. निर्बीज समाधीत अहम् पासून, कारण शरीरापासून संपूर्णपणे संबंध-विच्छेद होतो आणि योगी स्वत:च्या सहज स्वरूपातस्थित होतो.<span class="char-style-override-4">२</span> जेथून पुन: कधी व्युत्थान होत नाही. यास सहज समाधी, सहजावस्था अथवा गुणातीत-अवस्था सुद्धा म्हणतात.</p>
<p class="Footnotes-Bold">१-ते समाधावुपसर्गा व्युत्थाने सिद्धय:।</p>
<p class="Footnotes-Right">(योगदर्शन ३।३७)</p>
<p class="Footnotes-Bold">२-यत्रोपरमते चित्तं निरुद्धं योगसेवया।</p>
<p class="Footnotes-Bold">यत्र चैवात्मनात्मानं पश्यन्नात्मनि तुष्यति॥</p>
<p class="Footnotes-Right">(गीता ६।२०)</p>
<p class="Footnotes">योगाचे सेवन करण्याने ज्या अवस्थेत निरुद्घ चित्त उपराम होते तसेच ज्या अवस्थेत स्वत:च स्वत:मध्ये, स्वत:च स्वत:स पाहत असता स्वत:च स्वत:मध्ये संतुष्ट होतो.”</p>
<p class="TXT">जरी करणसापेक्ष साधनेत करणाची (क्रियेची) प्रधानता राहते, तरीपण साधकाचे लक्ष्य परमात्मतत्त्वप्राप्ती असल्यामुळे परिणामी त्याचा करणाशी संपूर्णपणे संबंध-विच्छेद होतो आणि त्याला परमात्मतत्त्वाचा अनुभव होतो.</p>


<p class="Page-Break"> </p>
<p class="Heading" id="toc_marker-10">८. करणनिरपेक्ष साधन</p>
<p class="TXT">करणनिरपेक्ष साधन गीतेची एक विलक्षण देणगी आहे, ज्यात प्रत्येक मनुष्यास अधिकार आहे. या साधनेत सत-असतच्या विवेकाची प्रधानता आहे. विवेक अनादी आणि स्वत:सिद्ध आहे.* हा बुद्धीत प्रकाशित होतो, परंतु बुद्धीचा गुण नाही. जरी सत-असतचा विवेक सर्वच साधनेत राहतो, तरीपण करणनिरपेक्ष साधनेत साधक आरंभापासूनच या विवेकाला महत्त्व देतो, ज्यामुळे हा विवेक स्वत: त्याचा मार्गदर्शक होतो. विवेकाला महत्त्व दिल्याने त्यात जडाचे दास्यत्व अर्थात क्रिया आणि पदार्थाचा आश्रय राहत नाही, तर त्याची निरपेक्षता राहते. जडाच्या आश्रयाने तत्त्वप्राप्ती अथवा बोध होत नाही, तर संसाराचे कार्य होते. जडाचा आश्रय संपूर्ण संपल्यानंतर जडाची स्वतंत्र सत्ता राहत नाही आणि जडाची सत्ता न राहिल्यामुळे विवेकच तत्त्वबोधात पारिणत होतो. अशाप्रकारे करणनिरपेक्ष-साधनेत विवेक मुख्य आहे.</p>
<p class="Footnotes para-style-override-6">* गीतेत आले आहे—<span class="char-style-override-5">“प्रकृतिं पुरुषं चैव विद्धॺनादी उभावपि”</span> (१३।१९)</p>
<p class="Footnotes">“प्रकृती आणि पुरुष-उभयतासही तुम्ही अनादी समजा” म्हणून जसे प्रकृती आणि पुरुष अनादी आहेत, तसेच या उभयतांचा भेद (विवेक) सुद्घा अनादी आहे”</p>
<p class="Sub-Heading" id="toc_marker-10-1">(अ) सत-असतचा विवेक</p>
<p class="TXT">गीतेच्या उपदेशाचा आरंभ विवेकानेच झाला आहे, जसे—एक शरीर आहे आणि दुसरा शरीरी (शरीरात राहणारा) आहे. शरीर प्रकृतीचा अंश आणि शरीरी परमात्म्याचा अंश आहे. शरीर आणि शरीरी दोन्हीही अशोच्य आहेत. तात्पर्य हे आहे की, शरीरीचा कधीही नाश होत नाही, म्हणून त्याचेसाठी शोक करणे योग्य होत नाही आणि शरीराचा नाश निरंतर होतो, म्हणून त्याच्यासाठीही शोक करणे योग्य होत नाही. शरीर-शरीरीच्या या भिन्नतेस जाणणारे विवेकी पुरुष कोणत्याही मृत अथवा जिवंत प्राण्यासाठी कधीच शोक चिंता करीत नाहीत. त्यांची दृष्टी नाशिवंत शरीराकडे न राहता अविनाशी शरीरीकडेच राहते. शरीर पूर्वीही नव्हते आणि नंतरही राहणार नाही, परंतु त्यात राहणारा शरीरी पूर्वी देखील होता आणि नंतरही राहणार, ही गोष्ट ते जाणतात. म्हणून शरीरांच्या येण्या-जाण्याने त्यांच्यावर कसलाच परिणाम होत नाही. कारण जसे शरीर बालपणातून तरुणपणात आणि तरुणपणातून म्हातारे होते, पण स्व जसाच्या तसाच राहतो (महणूनच आपण म्हणतो की, मी जो बालपणी होतो, तोच मी आज आहे,) तसेच एका शरीरानंतर दुसऱ्या शरीराची प्राप्ती झाल्यावरही स्व जसाच्या तसा राहतो. तात्पर्य अवस्था बदलतात, परंतु स्व बदलत नाही (२।११-१३)</p>
<p class="TXT">जसे शरीर नाशवान आणि परिवर्तनशील आहे, तसेच संपूर्ण सांसारिक पदार्थ नाशवान आणि परिवर्तनशील आहेत. त्या पदार्थाविषयी जेव्हा आपली अनुकूलतेची भावना होते, तेव्हा ते सुख देणारे होतात आणि जेव्हा प्रतिकूलतेची भावना होते तेव्हा ते दु:ख देणारे ठरतात. शरीरादी संपूर्ण प्राकृत पदार्थ येणारे जाणारे, उत्पन्न आणि नष्ट होणारे आहेत. ते एक क्षणसुद्धा स्थिर नाहीत ज्या मनुष्यावर या प्राकृत पदार्थांच्या येण्या-जाण्याचा किचिन्मात्रही परिणाम होत नाही, तो परमात्मतत्त्वाला प्राप्त होतो. (२।१४-१५)</p>
<p class="TXT">नाशवान शरीरादी पदार्थ “असत्” आहेत आणि अविनाशी शरीरी “सत्” आहे. असत‍्ची तर सत्ता नाही आणि सत‍्चा अभाव नाही. असतची जी सत्ता प्रतीत होत आहे, ती देखील वास्तविक सत‍्च्या सत्तेनेच आहे. म्हणून सत् आणि असत्—उभय तत्त्वांना जाणणारे महापुरुष एका सत्-तत्त्वाचाच अनुभव करतात अर्थात त्यांच्या दृष्टीत एका सत्-तत्त्वाशिवाय इतरकोणाचीही स्वतंत्र सत्ता नसते. हे सत्-तत्त्व संपूर्ण संसारात व्यापून आहे. संसाराचा नाश झाला तरीही या सत्-तत्त्वाचा कधी नाश होत नाही. परंतु जितकी शरीरे पाहण्यात आणि जाणण्यात येतात, ती सर्वच्या सर्व असत् आहेत. त्यांचा प्रत्येक क्षणाला नाश होत आहे, म्हणून त्यांना “नाशवान” म्हणतात, कारण त्यांच्यात नाशाशिवाय दुसरे काहीच नसते. जसे शरीरांचा विनाशीपणा नित्य आहे, तसेच त्यात राहणाऱ्या शरीरीचा अविनाशीपणा नित्य आहे. (२।१६-१७)</p>
<p class="TXT">हा शरीरी कोणालाही ठार करीत नाही आणि कुणाकडून ठार केला जात नाही अर्थात हा मरणे-मरण्याच्या क्रियेपासून सर्वथा रहित आहे. याला जे मरणारा-मारणारा मानतात, ती माणसे वास्तविक याला जाणत नाहीत. कारण हा शरीरी जन्ममरणरहित, नित्य निरंतर राहणारा, शाश्वत आणि अनादी आहे. शरीरास तर सहा विकार असतात—उत्पन्न होणे, सत्तावान दिसणे, बदलणे, वाढणे, क्षीण होणे आणि नष्ट होणे, परंतु शरीरी या सहा विकारापासून रहित आहे. म्हणून शरीराला ठार केले तरी हा ठार होत नाही. जो मनुष्य शरीरीस अशा प्रकारे साही विकारापासून रहित जाणतो, तो कोणास कसा मारणार आणि कोणास कसा मारविणार? तात्पर्य हे आहे की, शरीरी कोणत्याही क्रियेचा कर्ताही (करणाराही) नाही आणि करविताही (करविणाराही) नाही. (२।१९—२१)</p>
<p class="TXT">मरणे आणि जगणे शरीरांचे होत असते, शरीरीचे नाही. जसे जुनी वस्त्रे काढल्याने मनुष्य मरत नाही आणि दुसरी नवीन वस्त्रे घातल्याने मनुष्याचा जन्म होत नाही, तसेच जीर्ण शरीरे सोडल्याने शरीरी मरत नाही आणि नवीन शरीरात गेल्याने शरीरीचा जन्म होत नाही. शरीरे बदलली तरीही शरीरी जसाच्या तसाच राहतो. या शरीरीस शस्त्र कापू शकत नाही अग्नी जाळू शकत नाही, पाणी भिजवू शकत नाही आणि वायू सुकवू शकत नाही. कारण हा शरीरी अच्छेद्य, अदाह्य, अक्लेद्य आणि अशोष्य आहे. तात्पर्य हे आहे की, कापणे, जाळणे इत्यादी क्रियासंसारातच होतात. शरीरीवर या क्रियेंचा किंचिन्मात्रही परिणाम होत नाही. हा शरीरी सर्व कालात आहे आणि सर्व वस्तूत आहे. यात येण्याजाण्याची आणि हलण्याची क्रिया नसते. देश, काल, क्रिया, वस्तू, व्यक्ती, परिस्थिती, घटना इत्यादी तर राहत नाहीत, परंतु शरीरी राहतो. हा शरीरी स्थूल, सूक्ष्म आणि कारण—तिन्ही शरीराहून अतीत आहे. ही शरीरे तर राहत नाहीत, परंतु शरीरी राहतो. (२।२२-२५)</p>
<p class="TXT">शरीर पूर्वीही नव्हते आणि नंतरही राहणार नाही तसेच मध्यातही याचा प्रत्येक क्षणास उत्पत्ती आणि विनाश होत आहे. हे नित्यजात आणि नित्यमृत आहे. कारण हे प्रत्येक क्षणास पहिल्या अवस्थेस सोडून दुसऱ्या अवस्थेस धारण करीत राहते. पहिल्या अवस्थेस सोडणे मरणे झाले आणि दुसरी अवस्था धारण करणे जन्मणे झाले. अशा प्रकारे नित्यजात आणि नित्यमृत असल्याकारणाने वास्तविक या शरीरास स्थिती नाहीच. उत्पत्ति-विनाशाच्या परंपरेसच स्थिती म्हणतात. म्हणून जो उत्पन्न झाला आहे, त्याचा मृत्यू अवश्य होणार, याचा कोणी परिहार (निवारण) करू शकत नाही (२।२६-२७)</p>
<p class="TXT">शरीर पूर्वीही अव्यक्त होते आणि नंतरही अव्यक्त होणार, केवळ मध्येच व्यक्त दिसते. परंतु शरीरी व्यक्त अव्यक्त भावरहित आहे. वास्तविक या शरीरीचे वर्णन शब्दद्वारा होऊ शकत नाही. जसे सांसारिक वस्तू पाहण्यात, सांगण्यात, ऐकण्यात आणि जाणण्यात येतात, तसे हा शरीरी पाहण्यात, सांगण्यात, ऐकण्यात आणि जाणण्यात येत नाही. कारण हा इंद्रिये-मन-बुद्धीचा विषय नाही. जाणणे, बोलणे, ऐकणे इत्यादींच्या शक्ती संसारातच काम करतात. शरीरीला तर स्वनेच जाणले जाऊ शकते, कारण हे करणनिरपेक्ष तत्त्व आहे (२।२७-२९)</p>
<p class="TXT">अशा प्रकारे शरीरीच्या अविनाशीपणास जो जाणतो, त्याला शोक, चिंता, भय, उद्वेग इत्यादी होत नाहीत. जर त्यात हे विकार होतात तर वास्तविक त्याने शरीरीस जाणले नाही. त्यात्पर्य हे आहे की, असतची सत्ता नाही आणि सतचा अभाव नाही—ही गोष्ट केवळ शिकावयाची नाही, तर याचा अनुभव घ्यावयाचा आहे. केवळ शिकण्याने शोक नष्ट होत नाही, तर अनुभवाने नष्ट होतो. अनुभव झाल्यास शोक टिकूच शकत नाही* (२।३०)</p>
<p class="Footnotes">* गीतेत भगवंतांनी उपदेशारंभी, मध्यात आणि शेवटी-तिन्हीही ठिकाणी शोक, चिंता न करण्याविषयी म्हटले आहे. याचे तात्पर्य हे आहे की, सुख दु:खाला बाह्य पदार्थ, परिस्थिति इत्यादी कारण नाहीत. ज्याच्याअंत:करणात शोक-चिंता नाही तोच वास्तविक सुखी आहे आणि ज्याच्या अंत:कारणात शोक-चिंता आहेत, तोच वास्तविक दु:खी आहे, आपल्या पाहण्यात असेही येते की, धनी व्यक्तीजवळ पुष्कळसे धन आणि पदार्थ असूनही ते धनी व्यक्ती दु:खी राहतात आणि तत्त्वज्ञ संत-महात्मा यांचे जवळ धन इत्यादी पदार्थांचा अभाव असला तरीही ते संत-महात्मा सुखी असतात. म्हणूनच तर धनी व्यक्ती सुख-शांतीसाठी संत महात्म्याजवळ जातात, परंतु संत महात्मा सुख शांतीसाठी धनी व्यक्तीजवळ जात नाहीत. परंतु आज अंत:करणातील शांतीचा आदर न करता लोक बाह्य वस्तूंचाच (धन इत्यादी) आदर करतात, त्यांचाच संग्रह करतात आणि बाह्य सुखालाच सुख मानून त्यासाठी नसबंदी, गर्भपातसारखी महापापें करतात. जर ते बाह्य सुखाचा आदर न करता आंतरिक सुख-शांतीचा आदर करतील तर सर्वजण जीवन्मुक्त होतील, कायमचे सुखी होतील.</p>
<p class="TXT">अशा प्रकारे शरीर आणि शरीरीतील फरक समजणे आणि समजून स्वीकार करणे म्हणजे स्वत:च्या विवेकाचा आदर करणे आहे. विवेकात सत आणि असत दोन्हीही राहतात. विवेकाचा आदर केल्याने सतचा आदर आणि असतचा निरादर आपोआप होतो. असतचा निरादर झाल्याने साधक असतपासून वर उठतो आणि आपोआप प्राप्त असलेले सत-तत्त्व प्राप्त करतो.</p>
<p class="TXT">सत आपले स्वरूप आहे आणि असत प्रकृतीचे स्वरूप आहे. जेव्हा साधक आपल्या विवेकाचा आदर करतो, विवेकास महत्त्व देतो, तेव्हा त्याच्या साधनेत सतची (स्वची) प्रधानता होते आणि जेव्हा तो आपल्या विवेकास आदर देत नाही, तेव्हा त्याच्या साधनेत असतची (इंद्रिये, मन, बुद्धीची) प्रधानता होते.</p>
<p class="Sub-Heading" id="toc_marker-10-2">(आ) विवेकाची आवश्यकता</p>
<p class="TXT">जे काही होईल ते करण्यानेच होईल—ही गोष्ट मनुष्याचे अंत:करणात सखोल रुजलेली आहे. परमात्म्याची प्राप्तीसुद्धा तेव्हाच होईल, जेव्हा आपण त्याच्यासाठी उद्योग करू. जर संसाराचे काम देखील काही तरी केल्याशिवाय होत नाही, तर मग सर्वाहून उच्च परमात्मतत्त्वाची प्राप्ती काहीतरी केल्याशिवाय कशी होईल? इत्यादी-इत्यादी. एवढेच नव्हे वेदात, शास्त्रात, संतवाणीत, सर्व ठिकाणी परमात्मप्राप्तीसाठी प्राय: करण्याच्या गोष्टीवरच जोर दिला गेला आहे.</p>
<p class="TXT">वास्तविक “जे काही होईल, करण्यानेच होईल” ही गोष्ट जे उत्पन्न होणारे आणि अप्राप्त आहे, तेथेच लागू पडते. जे अनुत्पन्न आणि नित्य प्राप्त आहे, त्या ठिकाणी ही गोष्ट लागू पडत नाही. कारण अनुत्पन्न आणि नित्य प्राप्त तत्त्व निर्माण करावयाचे नाही, त्याला कुठून आणावयाचे नाही, तर त्याचा शोध करावयाचा आहे, त्याचा अनुभव घ्यावयाचा आहे, त्याकडे लक्ष द्यावयाचे आहे. तात्पर्य हे आहे की, काही तरी करावयाची गोष्ट संसारासाठी असते, परमात्म्यासाठी नसते. संसाराच्या प्राप्तीची जी रीत आहे, ती रीत परमात्मप्राप्तीसाठी नाही. कारण संसार सर्व काळात सर्वांना समानरूपाने प्राप्त नाही, परंतु परमात्मा सर्व काळात सर्वांना समानरूपाने प्राप्त आहेत. ते परमात्मा संपूर्ण देश, काल, वस्तू, व्यक्ती, अवस्था, परिस्थिती, घटना इत्यादीत समानरूपाने परिपूर्ण आहेत. संसारास प्राप्त मानून घेतले, “नाही” ला “आहे” मानून घेतले, याच कारणामुळे परमात्मतत्त्वाचा (आहेचा) अनुभव होत नाही.</p>
<p class="TXT">उत्पत्ति-विनाशशील वस्तुंची प्राप्ती तर कर्म करण्याने होते, परंतु अनुत्पन्न तत्त्वाची प्राप्ती स्वत:च्या विवेकास महत्त्व दिल्याने होते. म्हणून परमात्म-तत्त्वप्राप्ती क्रियासाध्य नाही तर विवेकसाध्य आहे. स्वत:च्या विवेकास महत्त्व देणेच “करणनिरपेक्ष साधन” आहे.</p>
<p class="TXT">जसा विवेक करणनिरपेक्ष आहे, तसे करणसापेक्ष साधन विवेक निरपेक्ष नाही. वास्तविक कोणतेही साधन विवेकनिरपेक्ष असूच शकत नाही. कारण विवेकास तर क्रियेची आवश्यकता नाही, परंतु क्रियेस विवेकाची फार मोठी आवश्यकता आहे. विवेकाविना क्रिया जड आहे आणि क्रियेविना विवेक चिन्मय तत्त्वज्ञान आहे. म्हणून मनुष्य कर्मांनी बांधला जातो आणि विवेकाने मुक्त होतो.</p>
<p class="Shlok-Color-2">“कर्मणा बध्यते जन्तुर्विद्यया तु प्रमुच्यते।”</p>
<p class="TXT-Right">(महाभारत, शान्ति० २४१।७)</p>
<p class="TXT">तपश्चर्या, यज्ञ, दान, तीर्थ, व्रत इत्यादी जितकी काही श्रेष्ठ श्रेष्ठ कर्म आहेत, त्यांच्या बळावर परमात्मप्राप्ती होऊ शकत नाही. भगवान म्हणतात—</p>
<p class="Shlok-Color-2">न वेदयज्ञाध्ययनैर्न दानैर्न च क्रियाभिर्न तपोभिरुग्रै:।</p>
<p class="Shlok-Color-2">एवंरूप: शक्य अहं नृलोके द्रष्टुं त्वदन्येन कुरुप्रवीर॥</p>
<p class="TXT-Right">(गीता ११।४८)</p>
<p class="TXT">“हे कुरुप्रवीर! मनुष्य लोकात अशा प्रकारचा विश्वरूपवाला मी; वेद पठण केल्याने, यज्ञानुष्ठानाने, दानाने, उग्र तपश्चर्येने आणि केवळ क्रियेंनी तुझ्याशिवाय (कृपापात्राशिवाय) इतरकुणाकडूनही पाहिला जाणे शक्य नाही.”</p>
<p class="Shlok-Color-2">नाहं वेदैर्न तपसा न दानेन न चेज्यया।</p>
<p class="Shlok-Color-2">शक्य एवंविधो द्रष्टुं दृष्टवानसि मां यथा॥</p>
<p class="TXT-Right">(गीता ११।५३)</p>
<p class="TXT">ज्या रीतीने तू मला पाहिले आहेस, तसा मी तर वेदाने, तपाने, दानाने आणि यज्ञानेसुद्धा पाहिला जाऊ शकत नाही.</p>
<p class="TXT">जेव्हा साधक तपश्चर्या, यज्ञ, दान इत्यादीहून उपराम होतो, तेव्हा त्याला परमात्मप्राप्ती होते—</p>
<p class="Shlok-Color-2">वेदेषु यज्ञेषु तप:सु चैव दानेषु यत्पुण्यफलं प्रदिष्टम्।</p>
<p class="Shlok-Color-2">अत्येति तत्सर्वमिदं विदित्वा योगी परं स्थानमुपैति चाद्यम्॥</p>
<p class="TXT-Right">(गीता ८।२८)</p>
<p class="TXT">“योगी हे जाणून वेदात, यज्ञात, तपात तसेच दानात जी-जी पुण्ये सांगितली गेली आहेत, त्या सर्वच पुण्यफलांचे अतिक्रमण करतो आणि आदिस्थान असलेल्या परमात्म्याला प्राप्त होतो.”</p>
<p class="TXT">जेव्हा मनुष्य तपश्चर्या इत्यादी करून हात टेकतो, त्याच्या ठिकाणी स्वत:च्या बलाचा अभिमान राहत नाही, तेव्हा परमात्मप्राप्ती होते. तात्पर्य हे आहे की, ज्या बलाचा अभिमान परमात्मप्राप्तीत बाधक आहे, ते बल जेव्हा तपश्चर्येने खर्च होते, जळून जाते, तेव्हा परमात्म्याच्या कृपेने त्यांची प्राप्ती होते. म्हणून परमात्मप्राप्तीत स्वत:च्या बल, बुद्धी, योग्यता, विद्वत्ता इत्यादीचा अभिमानच बाधक आहे—</p>
<p class="Shlok-Color-2">संसृत मूल सूलप्रद नाना।</p>
<p class="Shlok-Color-2">सकल सोक दायक अभिमाना॥</p>
<p class="TXT-Right">(मानस ७।७४।६)</p>
<p class="Shlok-Color-2">“ईश्वरस्याप्यभिमानद्वेषित्वाद् दैन्यप्रियत्वाच्च”</p>
<p class="TXT-Right"> (नारदभक्तिसूत्र २७)</p>
<p class="TXT">“ईश्वराचाही अभिमानाशी द्वेषभाव आणि दिनतेशी प्रियभाव आहे.”</p>
<p class="TXT">अर्जुन भगवंतांना म्हणतात—</p>
<p class="Shlok-Color-2">“न हि ते भगवन्व्यक्तिं विदुर्देवा न दानवा:॥”</p>
<p class="TXT-Right">(गीता १०।१४)</p>
<p class="TXT">“हे भगवन्! आपल्या प्रगट होण्यास देवताही जाणत नाहीत आणि दानवही जाणत नाहीत.”</p>
<p class="TXT">तात्पर्य असे आहे की, देवतांत जी दिव्यता आहे, ती भगवंतांना जाणण्यात मुळीच उपयोगी पडत नाही. जर देवतादेखील भगवंतांना जाणू शकत नाहीत, तर मग दानव त्यांना कसे काय जाणू शकतील? परंतु अर्जुन दानवांद्वारासुद्धा भगवंतांना न जाणण्याविषयी म्हणतात. याचे तात्पर्य असे आहे की, दानवांजवळ मायेची फार मोठी विलक्षण शक्ती असते, परंतु ती मायाशक्तीसुद्धा भगवंतांना जाणण्यास उपयोगी पडत नाही. म्हणून मनुष्य, देवता, दानव इत्यादी कोणीही आपल्या बलाने, योग्यतेने, बुद्धीने भगवंतांना प्राप्त करू शकत नाही.</p>
<p class="TXT">सर्वची सर्व साधने मिळूनसुद्धा परमात्म्याची प्राप्ती करवू शकत नाहीत. वास्तविक सर्वच साधने स्वत:च्या बलाचा अभिमानखर्च करण्यासाठीच आहेत. म्हणून साधनाने परमात्मप्राप्ती होत नाही, उलट स्वत:च्या बलाचा अभिमान (जो परमात्मप्राप्तीत बाधक आहे) नाहीसा होतो. साधन करीत असता जेव्हा साधकाला ह्या गोष्टीचा पत्ता लागतो की, आपल्या सामर्थ्याने काहीही होणार नाही, तेव्हा त्याचा अभिमान नष्ट होतो आणि परमात्मप्राप्ती होते.</p>
<p class="Shlok-Color-2">दौड़ सके तो दौड़ ले, जब लगि तेरी दौड़।</p>
<p class="Shlok-Color-2">दौड़ थक्या धोखा मिटॺा, वस्तु ठौड़-की-ठौड़॥</p>
<p class="TXT">ज्याच्या केवळ स्फुरणेने अनंत ब्रह्मांड उत्पन्न होतात, त्यास संपूर्ण संसार देऊनसुद्धा कोणी कसा प्राप्त करू शकतो? ज्याच्या ठिकाणी आपल्यापेक्षा बल, बुद्धी, योग्यता, विद्वत्ता इत्यादींची उणीव असेल, त्याच्यावरच आपला अधिकार चालू शकतो. परमात्म्यात बलाची उणीव नाही त्यांच्यात अनंत बल आहे. परंतु त्यांच्यात निर्बलता नाही. ती निर्बलता आपल्याजवळ आहे. म्हणून निर्बल होऊन त्यांची प्रार्थना आर्तस्वराने केल्यास ते प्राप्त होतात.</p>
<p class="Shlok-Color-2">जब लगि गज बल अपनो बरत्यो, नेक सरॺो नहिं काम।</p>
<p class="Shlok-Color-2">निरबल ह्वै बलराम पुकारॺो, आये आधे नाम॥</p>
<p class="Shlok-Color-2">सुने री मैंने निरबल के बल राम।</p>
<p class="TXT"><span class="char-style-override-5">“अशक्तानां हरिर्बलम्”</span> <span class="char-style-override-10">(ब्रह्मवैवर्त० गण० ३५।९६)</span></p>
<p class="TXT">प्रश्न—कर्माचा उपयोग कोठे होतो?</p>
<p class="TXT">उत्तर—कर्माचा उपयोग संसारापासून उत्थान करण्यासाठी आहे. क्रियेची आसक्ती (करण्याचा वेग) आणि पदार्थाची आसक्ती (राग) यांचे नष्ट होणे, संसारातून उत्थान करण्याचे तात्पर्य आहे. जर मनुष्य आपल्या विवेकाद्वारा या दोहोस नष्ट करू शकला नाही तर कर्मयोगाने यांचा नाश करावा. कर्मयोगाने अर्थात निष्कामभावाने दुसऱ्यांच्या हितासाठी कर्तव्यकर्म करण्याने कर्माच्या वेगाची तसेच वर्तमान आसक्तीची निवृत्ती होते आणि फलेच्छेचा त्याग केल्याने नवीन आसक्ती उत्पन्न होत नाही. कर्मांचा वेग तसेच आसक्तीची निवृत्ती झाल्याने मनुष्य योगारूढ होतो—</p>
<p class="Shlok-Color-2">आरुरुक्षोर्मुनेर्योगं कर्म कारणमुच्यते।</p>
<p class="Shlok-Color-2">योगारूढस्य तस्यैव शम: कारणमुच्यते॥</p>
<p class="Shlok-Color-2">यदा हि नेन्द्रियार्थेषु न कर्मस्वनुषज्जते।</p>
<p class="Shlok-Color-2">सर्वसंकल्पसंन्यासी योगारूढस्तदोच्यते॥</p>
<p class="TXT-Right">(गीता ६।३-४)</p>
<p class="TXT">“जो योगात आरूढ होऊ इच्छितो, अशा मननशील योग्यासाठी कर्तव्यकर्म करणे कारण आहे आणि त्याच योगारूढ मनुष्याचा शम (शांती) परमात्मप्राप्तीत कारण आहे” (तात्पर्य हे आहे की परमात्मप्राप्तीत कर्म कारण नाही, तर कर्मांच्या संबंध-विच्छेदाने होणारी शांती कारण आहे.)</p>
<p class="TXT">“ज्यावेळी इंद्रियांच्या भोगात तसेच कर्मांतही आसक्त होत नाही, त्यावेळी तो संपूर्ण संकल्पांचा त्यागी मनुष्य योगारूढ म्हटला जातो.”</p>
<p class="TXT">तात्पर्य हे आहे की, जेथपर्यंत प्रकृतीचे राज्य आहे तेथपर्यंत कर्मांचा उपयोग होतो. प्रकृतीच्या पलीकडे असलेल्या तत्त्वात कर्मांचा संपूर्णपणे अभाव होतो, कारण क्रिया आणि पदार्थ सर्व प्रकृति-जन्य आहेत.</p>
<p class="TXT">प्रश्न—कर्मयोग करणसापेक्ष आहे की करणनिरपेक्ष?</p>
<p class="TXT">उत्तर—कर्मयोग करणनिरपेक्ष अर्थात विवेकप्रधान साधनआहे. जर विवेकाची प्रधानता नसेल तर “कर्म” होईल कर्मयोग “होणारच नाही.” “कर्म” करणसापेक्ष आहे, परंतु “योग” करण-निरपेक्ष आहे. तात्पर्य हे आहे की, योगाची (समतेची) प्राप्ती क्रियेने होत नाही तर विवेकाने होते. म्हणून कर्मयोग कर्म नाही.</p>
<p class="TXT">योगापेक्षा कर्म फारच निकृष्ट आहे. <span class="char-style-override-5">“दूरेण ह्यवरं कर्म बुद्धियोगाद्धनञ्जय।”</span> (गीता २।४९). जसे पर्वतापासून अणू फारच अंतरावर आहे अर्थात अणू व पर्वत जवळ ठेवून दोन्हीची तुलना केली जाऊ शकत नाही, त्याचप्रमाणे योगापासून कर्म फारच अंतरावर आहे अर्थात योग आणि कर्म यांची तुलना केली जाऊ शकत नाही. योगाविना कर्म निरर्थक आहे.*</p>
<p class="Footnotes">* योगाशिवाय “कर्म” आणि “ज्ञान” दोन्ही निरर्थक आहेत, परंतु भक्ती निरर्थक नाही. कारण भक्तीत भगवंताशी संबंध राहतो. म्हणून भगवान स्वत: भक्तास योग प्रदान करतात—<span class="char-style-override-5">“ददामि बुद्धियोगं तम्”</span>(गीता १०।१०).</p>
<p class="TXT">कर्मयोगात “कर्म आपल्यासाठी नाहीच” हा विवेक मुख्य राहतो. आपल्यासाठी केले गेलेले प्रत्येक कर्म, एवढेच नव्हे तर समाधीसुद्धा बंधनकारक आहे. कारण जोपर्यंत प्रकृतीशी संबंध आहे, तोपर्यंत करणे आणि न करणे दोन्हीही कर्म आहेत अर्थात चालणे, बोलणे, पाहणे इत्यादी प्रमाणे बसणे, मौन होणे, झोपणे, समाधी लावणे इत्यादी- सुद्धा कर्मच आहेत. कर्माचा संबंध संसाराशी आहे, स्वरूपाशी नाही. स्थूल शरीराचे स्थूल संसाराशी ऐक्य आहे, सूक्ष्म शरीराचे सूक्ष्म संसाराशी ऐक्य आहे तसेच कारण—शरीराचे कारण—संसाराशी ऐक्य आहे. म्हणून स्थूल शरीराकडून होणाऱ्या क्रिया, सूक्ष्म शरीराकडून होणारे चिंतन आणि ध्यान तसेच कारण शरीराकडून होणारी समाधी संसारासाठीच आहे, आपल्यासाठी (व्यक्तिगत) नाही. सत्स्वरूपात कधी किंचिन्मात्र-सुद्धा कोणती उणीव येत नाही, म्हणून त्याच्यासाठी कोणत्याही क्रियेची आवश्यकताच संभवत नाही. स्वरूपावर काही करण्याचे दायित्व-सुद्धा नाही अर्थात त्याला स्वत: साठी काही करावयाचेच नाही. जो करू शकतो त्याच्यावरच काही करण्याचे दायित्व येते. करणाविना कोणतेही कर्म केलेच जाऊ शकत नाही. करण प्रकृतीत आहेत तसेच प्रकृतीचेच कार्य आहेत. स्वरूपात कोणतेही करण नाही. कारण ते प्रकृती तसेच त्याच्या कार्याहून सर्वथा अतीत तत्त्व आहे. म्हणून स्वरूपासाठी काही करणे म्हणताच येत नाही. म्हणून कर्मयोगी नि:स्वार्थ भावाने केवळ दुसऱ्याच्या हितासाठीच संपूर्ण कर्म करतो, त्यामुळे तो प्रकृतीच्या संबंधापासून (कर्मबंधनापासून) सुटतो—</p>
<p class="Shlok-Color-2">“यज्ञायाचरत: कर्म समग्रं प्रविलीयते।”</p>
<p class="TXT-Right">(गीता ४।२३)</p>
<p class="TXT">प्रकृतीशी संबंध-विच्छेद झाल्यास त्याचा करणे आणि न करणे या दोन्हीशी कोणताही संबंध राहत नाही—</p>
<p class="Shlok-Color-2">“नैव तस्य कृतेनार्थो नाकृतेनेह कश्चन।”</p>
<p class="TXT-Right">(गीता ३।१८)</p>
<p class="Sub-Heading" id="toc_marker-10-3">(इ) मान्यतेच्या परिवर्तनाने मुक्ती</p>
<p class="TXT">गीतेत आले आहे—</p>
<p class="Shlok-Color-2">नित्य: सर्वगत: स्थाणुरचलोऽयं सनातन:॥</p>
<p class="Shlok-Color-2">अव्यक्तोऽयमचिन्त्योऽयमविकार्योऽयमुच्यते।</p>
<p class="TXT-Right">(२।२४-२५)</p>
<p class="TXT">“हा आत्मा नित्य राहणारा, सर्वात परिपूर्ण, अचल, स्थिर स्वभावाचा आणि अनादी आहे. हा प्रत्यक्ष दिसत नाही, हा चिंतनाचा विषय नाही आणि यात कोणताही विकार नाही।”</p>
<p class="TXT">अशा स्वभावाच्या स्व ने (आत्म्याने) नित्य निरंतर बदलणाऱ्या नाशवानाशी केवळ मानून संग केला त्यामुळे तो चौऱ्यांशी लाख योनीत फिरत राहिला.</p>
<p class="Shlok-Color-2">“कारणं गुणसङ्गोऽस्य सदसद्योनिजन्मसु॥”</p>
<p class="TXT-Right">(गीता १३।२१)</p>
<p class="TXT">केवळ परिवर्तनशीलाबरोबर संबंध मानल्याने केवढा अनर्थ झाला की, तो अनंत जन्मापासून निष्कारणच दु:ख भोगत आहे. ही केवढी आश्चर्याची गोष्ट आहे. आता जर तो या असत्य मान्यतेचा त्याग करील आणि सत्य तत्त्व स्वीकार करील तर यात परिश्रम काय आहे? यात करण, क्रिया आणि कर्त्याचे काय काम आहे? यात परिश्रमाचा गंधही नाही. यात काही करणे संभवतच नाही. याच्यासाठी काही करणे म्हणजे जणू काही या तत्त्वास विमुख होणे आहे.</p>
<p class="TXT">जो कोणत्याही देश, काल, क्रिया, वस्तू, व्यक्ती, अवस्था, परिस्थिती, घटना इत्यादीत आपल्यापासून वेगळा होऊ शकत नाही तसेच आपण त्याच्यापासून वेगळे होऊ शकत नाही, त्याच्या प्राप्तीसाठी काय परिश्रम आहे? तो आपणाला स्वत: स्वाभाविक, नित्यनिरंतर प्राप्त आहे. त्याच्यासाठी काही करावयाचे नाही, काही आणावयाचे नाही, कुठे जावयाचे नाही. केवळ त्याच्याकडे लक्ष वळवावयाचे आहे—<span class="char-style-override-7">“संकर सहज सरूपु सम्हारा।”</span> यापेक्षा आणखी काय सोपे असू शकते?</p>
<p class="TXT">जसा ब्राह्मण नेहमी आपल्या ब्राह्मणपणात स्थित राहतो (आपल्या ब्राह्मणपणाची आठवणही करीत नाही आणि विसरतही नाही) तर याच्यासाठी त्याला कोणतेही परिश्रम किंवा अभ्यास करावा लागत नाही. त्याचप्रमाणे साधकाने नेहमी स्वत:च्या असणेपणात (स्वरूपात) रहावे. याच्यासाठी त्याला कोणताही अभ्यास करावयाचा नाही. ब्राह्मणपणा तर नकली (मानलेला) आहे, परंतु स्वत:चा असणेपणा पूर्वीपासूनच स्वत:सिद्ध आहे. ब्राह्मणपणात तर “मी ब्राह्मण आहे,” असा अहंकार आहे, परंतु स्वत:च्या असणेपणात कोणताही अहंकार नाही.</p>
<p class="TXT">शरीर (संसार) प्रत्येक क्षणाला बदलत आहे, नष्ट होत आहे. ही गोष्ट आपल्या प्रत्यक्ष पाहण्यात येते, त्यामुळे आपला अविनाशिपणाच सिद्ध होतो. कारण नाशवानास अविनाशीच पाहू शकतो. बदलणाऱ्याला न बदलणाराच पाहू शकतो. आतास्वत:च्या अविनाशी, न बदलणाऱ्या स्वरूपात स्थित होण्यासाठी कोणी श्रवण, मनन, निदिध्यासन इत्यादी करू इच्छिल तर भलेही करो, परंतु वास्तविक काही करण्याची आवश्यकता नाही, तर केवळ सत्य तत्त्वास स्वीकार करण्याची आवश्यकता आहे. जर खोटॺा मान्यतेसाठीसुद्धा अभ्यास केला नव्हता, तर मग खऱ्या मान्यतेसाठी अभ्यास करावा लागेल का? अभ्यासाने एक नवीन अवस्था येईल, अवस्थातीत बोध होणार नाही. तत्त्व अवस्था नाही, तर अवस्थातीत आहे.</p>
<p class="Shlok-Color-2">जड़ चेतनहि ग्रंथि परि गई।</p>
<p class="Shlok-Color-2">जदपि मृषा छूटत कठिनई॥</p>
<p class="TXT-Right">(मानस ७।११७।४)</p>
<p class="TXT">जर खोटी गोष्टसुद्धा इतकी दृढ़ होऊ शकते की, सोडण्यास कठीण होते, तर मग खरी गोष्ट दृढ का होऊ शकत नाही? संयोगजन्य सुखाची लोलुपता अर्थात संसाराचे आकर्षण, खरी गोष्ट दृढ होण्यात मुख्य बाधा आहे, परंतु ही बाधासुद्धा वास्तविक साधकाने बनविलेली आहे आणि तो ती नष्ट करू शकतो. कारण त्याच्यात या बाधेस नष्ट करण्याचे बलही आहे, योग्यताही आहे, विवेकही आहे आणि ह्यासाठी संसाराचे, संत महात्म्यांचे तसेच भगवंताचे साहाय्यसुद्धा प्राप्त आहे.</p>
<p class="TXT">प्रश्न—संसाराचे आकर्षण कसे संपवावे?</p>
<p class="TXT">उत्तर—विवेक-विचारपूर्वक पाहिले तर संसाराचे आकर्षण जडातच (मन-बुद्धी-अहम् यातच) आहे स्व मध्ये नाही, परंतु जडाशी तादात्म्य केल्यामुळे स्व ने यास आपल्यामध्ये मानून घेतले आहे. संसार तर जातो, परंतु स्व राहतो. कधी पूर्वसंस्कारामुळे असे दिसते की, स्व सुद्धा भोगांत वहात गेला, परंतु वास्तविक स्व वाहून गेला नाहीं तर अहम‍्च्या झालेल्या तादात्म्याने त्याने स्वत:चे वाहणे मानून घेतले आहे. स्वचे वाहणे त्रिकाळात देखील संभवत नाही. तो शरीरात स्थित असूनही भोगाने लिप्त होत नाही—</p>
<p class="Shlok-Color-2">“शरीरस्थोऽपि कौन्तेय न करोति न लिप्यते।”</p>
<p class="TXT-Right">(गीता १३।३१)</p>
<p class="TXT">जसा संसार निरंतर नष्ट होत आहे, तसेच त्याचे आकर्षणही निरंतर नष्ट होत आहे. उत्पन्न होणाऱ्या सर्व वस्तू नाश पावतात—हा नियम आहे. म्हणून त्यास ठेवण्याचा प्रयत्न करणे हेही चूक आहे आणि त्यास नष्ट करण्याचा प्रयत्न करणे हेही चूक आहे. म्हणून साधकाने त्या आकर्षणास महत्त्व देऊ नये, तर त्याची उपेक्षा (बेपरवाही) करावी. उपेक्षा करण्याने ते आकर्षण आपोआप संपेल. जसे, पाण्यात माती मिसळलेली असेल आणि आपण जस-जसे हाताने मातीस थापटून खाली बसविण्याचा प्रयत्न करू तशी-तशी माती वर येईल. जर आपण पाणी आणि माती ह्यास बिलकुल हलविले नाही तर माती आपोआप खाली बसेल. त्याचप्रमाणे परिश्रम इत्यादी काही करण्याने संसाराचे आकर्षण नाश पावणार नाही. त्याची उपेक्षा करून स्वस्थ बसलो तर ते आपोआप संपेल आणि शुद्ध स्वरूप राहील. कारण नाश पावणे हा संसाराचा स्वभाव आहे. शुद्ध राहणे स्व चा स्वभाव आहे—</p>
<p class="Shlok-Color-2">ईस्वर अंस जीव अबिनासी।</p>
<p class="Shlok-Color-2">चेतन अमल सहज सुख रासी॥</p>
<p class="TXT-Right">(मानस ७।११७।२)</p>
<p class="TXT">माझ्यात आकर्षण आहे आणि ते संपत नाही, या भावनेनेच भोगांचे आकर्षण टिकलेले आहे. कारण आपण सर्व सत्यसंकल्प परमात्म्याचे साक्षात अंश आहोत आणि परमात्मारूपी कल्पवृक्षाखाली आहोत, म्हणून आपण जसा भाव ठेवू, तसेच होईल. म्हणून “आकर्षण माझ्यात नाही” हा भाव आकर्षण संपविण्याचा रामबाण उपाय आहे, कारण ही वास्तविकता आहे आणि वास्तविकतेस दृढतेने स्वीकार करणे साधकाचे कर्तव्य आहे.</p>
<p class="TXT">मन-बुद्धी आणि संसार (विषय) दोन्ही एकाच जातीचे आहेत. म्हणून मन-बुद्धीचे आपल्याच जातीच्या संसाराकडे आकर्षण होत आहे, त्यामुळे आपल्या सत्तेत काय फरक पडला? म्हणून साधकाने मन-बुद्धी तसेच त्यात राहणारे आकर्षण—दोन्हीस सोडून स्व मध्ये स्थित रहावे-<span class="char-style-override-5">“मद्रूप उभयं त्यजेत्”</span> (श्रीमद्भा० ११।१३।२६).*</p>
<p class="Footnotes">* हा विषय विस्ताराने समजून घेण्यासाठी गीताप्रेस येथून प्रकाशित झालेल्या “सहज साधना” पुस्तकाचा पहिला लेख आणि “नित्ययोगाची प्राप्ती” पुस्तकाचा तेरावा आणि चौदावा लेख विशेषरूपाने वाचला पाहिजे.</p>
<p class="Sub-Heading" id="toc_marker-10-4">(ई) निषेधात्मक साधन</p>
<p class="TXT">साधने दोन प्रकारची असतात—निषेधात्मक आणि विधेयात्मक. विवेक निषेध करतो आणि करण (क्रिया) विधान करते. म्हणून निषेधात्मक साधन विवेक प्रधान अर्थात “करणनिरपेक्ष” असते आणि विधेयात्मक साधन क्रियाप्रधान अर्थात “करणसापेक्ष” असते. परमात्मतत्त्व वास्तविक करणनिरपेक्ष आहे.* म्हणून त्याची प्राप्ती निषेधात्मक साधनेने तात्काळ होते, परंतु विधेयात्मक साधनेने त्याच्या प्राप्तीस विलंब लागतो. निषेधात्मक साधन करणारा योगभ्रष्ट देखील नसतो, कारण निषेधात्मक साधनेत असत—नाशिवंत यांचा तात्काळ निषेध होतो. परंतु विधेयात्मक साधन करणारा योगभ्रष्ट असू शकतो. कारण विधेयात्मक साधनेत असतचे साहाय्य घ्यावे लागते. म्हणून त्यात असतची (मन-बुद्धी-अहम्) सत्ता फार काळपर्यंत सोबत राहते.</p>
<p class="Footnotes">* परमात्मतत्त्वाची विशेषणे दोन रीतीने सांगितली गेली आहेत—निषेधात्मक आणि विध्यात्मक अक्षर, अव्यक्त, अचिंत्य, अचल, अव्यय, अविनाशी इत्यादी विशेषणे “निषेधात्मक.” आहेत आणि सर्वव्यापी, कूटस्थ, ध्रुव, सत्, चित्, आनंद इत्यादी विशेषणे “विध्यात्मक” आहेत. वास्तविक दृष्टीने पाहिले तर परमात्म्याच्या विध्यात्मक विशेषणांचे तात्पर्यसुद्घा निषेधात्मकच आहे. जसे परमात्म्यास “सत्” म्हणण्याचे तात्पर्य हे आहे की, ते “असत्” नाहीत. “सर्वव्यापी” म्हणण्याचे तात्पर्य हे आहे की, ते “एकदेशी” नाहीत इत्यादी.</p>
<p class="TXT">परमात्मतत्त्व विधीरूपाने कधीही प्राप्त करू शकत नाही, तर निषेध-रूपानेच प्राप्त करणे शक्य आहे. कारण परमात्मतत्त्व नित्यप्राप्त आहे. नित्यप्राप्ताचा अनुभव घेण्यात अप्राप्त संसाराशी मानलेला संबंधच बाधक आहे. नित्यप्राप्त परमात्मतत्त्वाचा बोध होतो आणि अप्राप्त संसाराची निर्मिती होते. शोधात निषेधात्मक साधन उपयोगात येते आणि निर्मितीत विधेयात्मक साधन कामी पडते. म्हणून परमात्मतत्त्वाचा अनुभव संसाराच्या संबंधाचानिषेध (त्याग) करण्याने होतो. सर्वांचा निषेध केल्यावर जे शिल्लक राहते, तेच परमात्मतत्त्व आहे. तात्पर्य हे आहे की, असतचा निषेध (त्याग) केल्यास सत् तत्त्वाचा विधी (स्थापना) करण्याची आवश्यकता-राहत नाही. म्हणून संतलोक संसाराचा त्याग करून परमात्म तत्त्वाचा शोध करतात—</p>
<p class="Shlok-Color-2">“अतत्त्यजन्तो मृगयन्ति सन्त:”</p>
<p class="TXT-Right">(श्रीमद्भा० १०।१४।२८)</p>
<p class="TXT">संतानी; कर्मामुळे, धनामुळे, संतानामुळे अमरत्व प्राप्त केले नाही, तर केवळ त्यागानेच अमरत्व प्राप्त केले आहे—</p>
<p class="Shlok-Color-2">“त्यागाच्छान्तिरनन्तरम्”</p>
<p class="TXT-Right">(गीता १२।१२)</p>
<p class="TXT">पारमार्थिक उन्नतीत त्यागच मुख्य आहे. हिरण्यकशिपु रावण इत्यादी असुर-राक्षसातही तपश्चर्या इत्यादी नियम (विधी) तर आढळतात, परंतु त्याग (निषेध) सापडत नाही. परमात्प्राप्ती इच्छुकातच त्याग सापडतो. म्हणून नियम पालनापेक्षा आहिंसादी यम पालन करणे श्रेष्ठ सांगितले गेले आहे.</p>
<p class="Shlok-Color-2">यमानभीक्ष्णं सेवेत नियमान् मत्पर: क्वचित्।</p>
<p class="TXT-Right">(श्रीमद्भा० ११।१०।५)</p>
<p class="TXT">करणनिरपेक्ष साधनेत करणांचा त्याग (संबंध-विच्छेद) आहे. करणसापेक्ष साधनेतसुद्धा शेवटी करणांचा त्याग झाल्यामुळेच तत्त्व-प्राप्ती होते. त्याग करणाचाच (जडाचाच) होतो, तत्त्वाचा नाही. कारण जो स्वत: आमचा त्याग करीत आहे अर्थात ज्याच्याशी आमची एकात्मता नाही, त्याचाच त्याग होतो. तात्पर्य हे आहे की, नित्यप्राप्ताचीच प्राप्ती होते आणि अप्राप्ताचाच निषेध होतो. “आहे” चीच प्राप्ती होते आणि “नाही” चीच निवृत्ती होते. “आहे” सदा सर्वकाळ स्वत:प्राप्तच आहे आणि “नाही” सदा सर्वकाळ स्वत:निवृत्तच आहे.</p>
<p class="TXT">“परमात्मतत्त्व आहे” असे मानणेसुद्धा वास्तविक “संसार नाही”—अशा प्रकारे संसाराचा निषेध करण्यासाठीच आहे. त्याचप्रमाणे “मी भगवंताचा आहे आणि भगवंत माझे आहेत” याचे तात्पर्यसुद्धा वास्तविक “मी संसाराचा नाही आणि संसार माझा नाही”—अशा प्रकारे संसाराचा निषेध करण्यासाठीच आहे. “मी भगवंताचा आहे आणि भगवंत माझे आहेत”—अशाप्रकारे अनन्यभावपूर्वक विधीमुखाने मानलेल्या साधनेससुद्धा भगवान कृपा करून सिद्ध करतात.<span class="char-style-override-4">१</span> ही भक्तीची विशेषता आहे, अर्थात भक्ताचा अनन्यभाव पूर्ण करतात, अभावरूप संसाराचा कायमचा अभाव करतात. तात्पर्य हे आहे की, भक्त अहम‍्ला बदलतो आणि भगवान त्याच्या अहम‍्ला नष्ट करतात.<span class="char-style-override-4">२</span></p>
<p class="Footnotes">१-अन्याच्या निषेधाचा उद्देश असल्यानेच “अनन्यभाव” होतो. म्हणून “मी भगवंताचा आहे आणि भगवंत माझे आहेत” या विधीतसुद्घा (अनन्यभाव असल्याकारणाने) अन्याच्या निषेधाचीच मुख्यता आहे.</p>
<p class="Footnotes-Bold">२-तेषामेवानुकम्पार्थमहमज्ञानजं तम:।</p>
<p class="Footnotes-Bold">नाशयाम्यात्मभावस्थो ज्ञानदीपेन भास्वता॥</p>
<p class="Footnotes-Right">(गीता १०।११)</p>
<p class="Footnotes">“त्या भक्तांवर कृपा करण्यासाठीच त्यांच्या स्वरूपात (असणेपणात) राहणारा मी त्यांच्या अज्ञानजन्य अंधकारास दैदीप्यमान ज्ञानरूपदीपाद्वारा संपूर्णपणे नष्ट करतो.”</p>
<p class="TXT">जोपर्यंत निषेध होत नाही, तोपर्यंत विधीची सिद्धी होत नाही. मीराबाईने म्हटले आहे—<span class="char-style-override-7">“मेरे तो गिरधर गोपाल, दूसरो न कोई”</span> तर यात <span class="char-style-override-7">“दूसरो न कोई”</span> हा निषेध आहे. या निषेधाने अशी सिद्धी झाली की, त्यांचे शरीरसुद्धा चिन्मय होऊन भगवंताच्या विग्रहात लीन झाले. कारण जडतेची निवृत्ती झाल्यावर चिन्मयताच शेष राहते. <span class="char-style-override-7">“मेरे तो गिरधर गोपाल”</span> असे तर पुष्कळ लोक मानतात, परंतु याने भगवतप्राप्ती होत नाही. जर याबरोबर<span class="char-style-override-7">“दूसरो न कोई”</span> असा भाव नसेल तर संसाराच्या इतर संबंधाप्रमाणे भगवंताचासुद्धा एक आणखी नवीन संबंध होईल. जर “माझे कोणीही नाही” याप्रमाणे संपूर्णपणे निषेध झाला तर बोध होईल. बोध होताच नित्यप्राप्ताची प्राप्ती होईल. कारण जोपर्यंत दुसऱ्या सत्तेची मान्यता आहे, तोपर्यंत विवेक आहे. दुसऱ्या सत्तेची मान्यता राहिली नाही तर तो तत्त्वबोधच आहे.</p>
<p class="TXT">“योग” निषेधातच होतो.</p>
<p class="Shlok-Color-2">“तं विद्याद् दु:खसंयोगवियोगं योगसंज्ञितम्।”</p>
<p class="TXT-Right">(गीता ६।२३)</p>
<p class="TXT">“ज्यात दु:खाच्या संयोगाचा वियोग (संसाराचा निषेध) आहे, त्यालाच योग नावाने जाणावे.”</p>
<p class="TXT">परंतु <span class="char-style-override-5">“समत्वं योग उच्यते”</span> (गीता २।४८) “समतेस योग म्हटले जाते”—हा विधी आहे. जे संसाराची सत्ता मानतात,त्यांना संसारात विषमता दिसते. म्हणून त्यांच्या दृष्टीस विषम संसारापासून हटवून समरूप परमात्म्याकडे लावण्यासाठी <span class="char-style-override-5">“समत्वं योग उच्यते” </span>म्हटले गेले आहे. विधीत करण बरोबर रहाते म्हणूनच अत:करणाची स्थिती समतेत दाखविली गेली आहे—<span class="char-style-override-5">“येषां साम्ये स्थितं मन:”</span> (गीता ५।१९).</p>
<p class="TXT">विधीत मीपणा सोबत राहिल्याने साधन सिद्ध होण्यास विलंब लागतो. जसे “मी ब्रह्म आहे—” हा विधी आहे. ही अहंग्रह उपासना आहे, बोध नव्हे. कारण मीपणात ब्रह्म नाही आणि ब्रह्मात मीपणा नाही. म्हणून मीपणा केवळ कल्पना आहे. ब्रह्माचा तर अनुभव आहे आणि संसाराची प्रतीती आहे, परंतु मीपणाचा अनुभवही नाही किंवा प्रतीतीही नाही, तर ही केवळ अज्ञान्याची मान्यता आहे—<span class="char-style-override-5">“अहंकारविमूढात्मा कर्ताहमिति मन्यते”</span> (गीता ३।२७)</p>
<p class="TXT">प्रकृती आणि प्रकृतीचे कार्य केवळ प्रकाश्य आहे आणि परमात्मा प्रकाशक आहे. प्रकाश्य आणि प्रकाशक या दोहोतही मीपणा नाही, मग मीपणा कुठे राहिला? तात्पर्य हे आहे की, मीपणा केवळ कल्पित आहे. जर मीपणाचा निषेध केला जाईल तर तात्काळ सिद्धी होते—<span class="char-style-override-5">“निर्ममो निरहङ्कार: स शान्तिमधि-गच्छति”</span> (गीता २।७१)</p>
<p class="TXT">विधीपेक्षा निषेध श्रेष्ठ आणि बलवान आहे. परंतु ज्यांच्या अंत:करणात उत्पत्ति-विनाशशील वस्तूंचे महत्त्व आहे, त्यांना निषेध मुख्य दिसत नाही, तर अमुक माणसाने इतके दान दिले, इतकी तीर्थे केली, इतके व्रत उपवास केले इत्यादी विधी मुख्य दिसतो. म्हणून ते विधीला तर ग्रहण करतात परंतु निषेधाला टाळतात. त्यांची ही मान्यता असते की, विधी केल्यानेच उन्नती होईल. वास्तविक निषेधाची जितकी आवश्यकता आहे, तितकी विधीची आवश्यकता नाही. विधी करण्यात उणीव राहू शकते, परंतु निषेध करण्याने विधी आपोआप सिद्ध होतो तसेच त्यात कसली उणीवही राहत नाही. जसे, सत्य बोलणे विधी आहे आणि खोटे न बोलणे निषेध आहे. सत्य बोलणारा कधीतरी खोटे बोलू शकतो, परंतु खोटे न बोलणारा सत्य तरी बोलेल अथवा चुप राहील. सत्य बोलण्याचे तर महत्त्व दिसते, परंतु खोटे न बोलण्याचे तितके महत्त्व दिसत नाही. म्हणून सत्य बोलण्याने “मी सत्यवादी आहे” असा अहंकार येऊ शकतो, परंतू खोटे न बोलण्याने अहंकार येऊच शकत नाही. एवढेच नव्हे तर मौनापेक्षा सुद्धा खोटे न बोलणे श्रेष्ठ आहे, कारण मौनी जेव्हा केव्हा बोलेल, तेव्हा खोटेही बोलू शकतो, परंतु खोटे न बोलणारा जेव्हा केव्हा बोलेल, सत्यच बोलेल, तात्पर्य हे आहे की विधीत अर्थात आपल्या प्रयत्नाने केल्या गेलेल्या साधनेत अहंकार जसाच्या तसा कायम राहतो, कारण प्रयत्न अहंकारपूर्वकच होत असतो. कर्ता (करणारा) राहील तरच प्रयत्न होईल. जरी निषेधातही अहंकार (निषेध करणारा) राहतो, तरीही साधकात अहंकाराच्या त्यागाचाच उद्देश असल्याने तो बंधनकारक होत नाही. ज्याचे साधन विवेकप्रधान असते, त्यात निषेधाचा अहंकार टिकूच शकत नाही. </p>
<p class="TXT">चांगले करणे विधेयात्मक साधन आहे आणि वाईटपणाचा त्याग करणे निषेधात्मक साधन आहे. चांगले करण्यात कोठे ना कोठे वाईटपणा राहू शकतो, परतु वाईट न करण्यात भलेपणा पूर्ण बाणतो कारण भलेपणा असीम आहे. कितीही भले करा, भलेपणा करणे बाकी राहीलच. भले करण्यात भलेपणाचा अंत लागत नाही, परंतु वाईट न करण्यात वाईटपणाचा अंत होतो. तात्पर्य हे आहे की, भले करण्यात भलेपणा शिल्लक राहतो, परंतु वाईट न करण्यात भलेपणा शिल्लक राहत नाही.</p>
<p class="TXT">“करणे” सीमित आणि न करणे असीम असते. म्हणून भलेपणा करण्याने भलेपणा सीमित होतो आणि वाईटपणा न करण्याने भलेपणा असीम होतो. तात्पर्य हे आहे की भलेपणा स्वत:सिद्ध आहे आणि वाईटपणा आगंतुक आहे. परंतु जेव्हा आपण वाईटपणाचा स्वीकार करून भलेपणा करतो अर्थात भलेपणास कृतिसाध्य मानतो, तेव्हा आपल्याकडून पूर्णपणे भलेपणा आचरणात येत नाही. वाईटपणाचा स्वीकार न केल्यास भलेपणा आपोआप बाणतो, करावा लागत नाही. आपोआप होणारे साधन खरे असते आणि जे साधन म्हणून केले जाते ते नकली असते, तसेच त्याबरोबर अभिमान राहतो. जर आपण वाईट-पणाचा त्याग करू तर भलेपणाचे आचरण न करताही आपण आपोआप भले मनुष्य होऊ.</p>
<p class="TXT">जर आपण वाईटपणाचा त्याग करू अर्थात कोणाचेही वाईट करणार नाही, कोणाचेही वाईट चिंतणार नाही, कोणाचाही वाईटपणा पाहणार नाही, कोणाचाही दोष ऐकणार नाही, कोणाच्याही दोषाची चर्चा करणार नाही तसेच कोणालाही स्वरूपाने कधी किंचिन्मात्रसुद्धा वाईट समजणार नाही, तर असे केल्याने दोन गोष्टी होतील—एक तर आपण काही करणार नाही आणि दुसरे काही करू तर भलेच करू. दोष तर करण्यानेच येतो. आपण काही करणार नाही तर दोष कसा येईल? जसे काही न केल्यास प्रकृतीचा संबंध राहत नाही तसेच स्वत: सिद्ध निर्दोष स्वरूपात आपोआप स्थिती होते. म्हणून भले करण्यापेक्षा वाईट न करणे श्रेष्ठ आहे.</p>
<p class="Shlok-Color-2">तन कर मन कर वचन कर, देत न काहू दु:ख।</p>
<p class="Shlok-Color-2">तुलसी पातक हरत है, देखत उनका मुख॥</p>
<p class="TXT">मूळात आपणास असत‍्चाच त्याग करावयाचा आहे. सत् प्राप्त करावयाचे नाही, कारण सत् स्वत: सिद्ध, प्राप्त आहे. असत‍्चा त्याग झाल्यास सत‍्च शिल्लक राहते, असत् बाकी राहत नाही. म्हणून आपण असत‍्चा त्याग करू, तर सत्कर्म, सच्चर्चा, सच्चिंतन आणि सत्संग आपोआप घडतील, करावे लागणार नाहीत.</p>
<p class="TXT">सत‍्पासून कोणी वेगळा होऊच शकत नाही आणि असत‍्बरोबर कोणी राहूही शकत नाही. परतु जेव्हा आपण सत् प्राप्तीचा प्रयत्न करतो, तेव्हा असत‍्चे (इंद्रिये-मन-बुद्धी यांचे) साहाय्य घ्यावेच लागते. कारण असत‍्च्या साहाय्याशिवाय प्रयत्न होऊच शकत नाही. असत‍्चे साहाय्य घेतल्यास साधन सीमित होते. जसे हाताने भिंत पकडू शकत नाही, तसेच सीमित साधनाने असीम तत्त्व पकडू शकत नाही. असत‍्चा त्याग (अस्वीकृत) केल्यास सत‍्ची प्राप्ती आपोआप होते, कारण ते स्वत: प्राप्त आहे. जे नेहमीसाठीच त्याज्या आहे त्याचाच त्याग होऊ शकतो आणि जे नहमीसाठीच प्राप्त आहे त्याचीच प्राप्ती होते—<span class="char-style-override-5">“नासतो विद्यते भावो नाभावो विद्यते सत:”</span> (गीता २।१६). साधकाने विवेकपूर्वक असत‍्चा संग करू नये, असत‍्चा स्वीकार करू नये, केवळ एवढेच त्याचे काम आहे.</p>
<p class="Sub-Heading" id="toc_marker-10-5">(उ) अहंता-ममतेचा निषेध</p>
<p class="TXT">करणनिरपेक्ष साधनेत सत्-असत‍्च्या विवेकाची मुख्यता असल्याने अहमचा नाश लवकर आणि सुगमतेने होतो, कारण अहम‍्सुद्धा असत् (जडच) आहे. गीतेने पृथ्वी, जल, तेज, वायू, आकाश, मन, बुद्धी आणि अहम् या आठांना अपरा (जड) प्रकृती म्हटले आहे.* </p>
<p class="Footnotes-Bold">* भूमिरापोऽनलो वायु: खं मनो बुद्धिरेव च।</p>
<p class="Footnotes-Bold">अहंकार इतीयं मे भिन्ना प्रकृतिरष्टधा॥</p>
<p class="Footnotes-Right">(गीता ७।४)</p>
<p class="Footnotes">पृथ्वी, जल, तेज, वायू, आकाश, मन, बुद्घी आणि अहम् या आठांत जातीय एकता तर आहे, परंतु स्वरूपाची एकता नाही अर्थात जाती एक असूनही यांचे स्वरूप वेगळे आहे (एक अनेकात अनुगत असेल तर त्यास जाती म्हणतात) परंतु सत्तेत स्वरूपाची एकता आहे. म्हणून सत्ता तर एक आहे, परंतु करण एक नाही, सत्तेत भेद संभवत नाही आणि करणात एकता संभवत नाही. काही दार्शनिक सत्तेत (जीव आणि ईश्वराचा) भेद मानतात आणि काही मानीत नाहीत. जोपर्यंत सूक्ष्म अहम् आहे तोपर्यंतच दार्शनिकात हे मतभेद आहेत. अहम् न राहिल्यास सर्व दार्शनिक एक होतात अर्थात अहम‍्चा नाश झाल्यास दार्शनिक राहत नाहीत, तर दर्शन (तत्त्व) राहते. तेव्हा तो बांधला जातो.</p>
<p class="TXT">असे म्हणण्याचे तात्पर्य हे आहे की, जसे पृथ्वी जड आणि जाणण्यात येणारी आहे, तसेच अहम‍्सुद्धा जड आणि जाणण्यात येणारा आहे. म्हणून गीतेने अहम् यास इदंतेने म्हटले आहे. जसे <span class="char-style-override-5">“एतत् यो वेत्ति”</span> (१३।१) इदम् (हा) कधी “अहम्” (मी) होत नाही. म्हणून अहम् यास इदंतेने म्हणण्याचे तात्पर्य हे आहे की, हे आपले स्वरूप नाही. परंतु जेव्हा चेतन (जीव) या अहम‍्शी आपला संबंध स्वीकारतो, अहम‍्च्या संबंधाने परिच्छिन्नता निर्माण होते आणि परिच्छिन्नतेने संपूर्ण भेद निर्माण होतात. भेदात मी माझेचा भेद मुख्य आहे, ज्यास अहंता आणि ममता नावाने म्हटले गेले आहे. मी-माझे चा भेद आठ प्रकारचा आहे. मी-माझे, तू-तुझे, हा-याचा, तो-त्याचा, मी, तू, हा, तो—ही चारही अहंतेची रूपे आहेत आणि माझे, तुझे, याचे, त्याचे—ही चारही ममतेची रूपे आहेत.</p>
<p class="TXT">मी, तू, हा आणि तो—हे चारही एक-दुसऱ्याच्या दृष्टीत चारही बनू शकतात. जसे राम, श्याम, गोविंद आणि गोपाल—चार व्यक्ती आहेत. राम आणि शाम एकमेकासमोर आहेत, गोविंद त्यांच्याजवळ आहे आणि गोपाल त्यांच्यापासून दूर आहे. राम स्वत:स मी म्हणतो, त्याच्या समोरच्या शामला “तू” म्हणतो, जवळच्या गोविंदास “हा” म्हणतो आणि दूरच्या गोपालास “तो” म्हणतो. जर शाम स्वत:ला “मी” म्हणेल तर तो रामला “तू” म्हणेल, गोविंदास “हा” म्हणेल आणि गोपालास “तो” म्हणेल. जर गोविंद स्वत:ला “मी” म्हणेल तर तो शामला “हा” म्हणेल आणि रामला “तू” म्हणेल अथवा शामला “तू” म्हणेल आणि रामला “हा” म्हणेल. तसेच गोपाल यास “तो” म्हणेल. जर गोपाल स्वत:ला “मी” म्हणेल तर तो राम, शाम आणि गोविंद—तिघांना “तो” म्हणेल. अशा प्रकारे राम, शाम, गोविंद आणि गोपाल—हे चारही एक-दुसऱ्यांच्या दृष्टीत मी, तू हा, तो बनू शकतात. या चौघात “मी” सर्वापेक्षा कमजोर आहे. कारण एका व्यक्तीस हजारो, लाखो माणसे तू, हा आणि तो म्हणू शकतात, परंतु “मी” एकटा तोच एक व्यक्ती म्हणू शकतो.</p>
<p class="TXT">मी-माझे हीच माया आहे, जिच्या त्यागावर सर्वांनी विशेष जोर दिला आहे* परंतु स्वरूप मायारहित आहे. स्वरूपात “मी” आणि “माझे” दोन्हीही नाहीत. तो “मी” आणि “माझे”दोन्हींचा प्रकाशक आहे, आश्रय आहे, आधार आहे, अधिष्ठान आहे. म्हणून स्वत:सिद्ध विवेकाद्वारा “मी” आणि “माझे” यांचा त्यागकरून त्याचा प्रकाशक, आश्रय, आधार, अधिष्ठान, यात स्थित होणे (जे पूर्वीपासूनच आहे) करणनिरपेक्ष साधन आहे.</p>
<p class="Footnotes-Bold">* (१) मैं अरु मोर तोर तैं माया।</p>
<p class="Footnotes-Bold">जेहिं बस कीन्हे जीव निकाया॥</p>
<p class="Footnotes-Right">(मानस ३।१५।२)</p>
<p class="Footnotes-Bold">(२) मैं मेरे की जेवरी, गल बँध्यो संसार।</p>
<p class="Footnotes-Bold">दास कबीरा क्यों बँधे, जाके राम अधार॥</p>
<p class="Footnotes">गीतेतही भगवंतांनी तीन्ही योगांत अहंता-ममतेचा त्याग सांगितला आहे. जसे—कर्मयोगात <span class="char-style-override-5">“निर्ममो निरहंकार: स शान्तिमधिगच्छति”</span> (२।७१) ज्ञानयोगात <span class="char-style-override-5">“अहंकारं...... विमुच्य निर्मम:शान्तो ब्रह्मभूयाय कल्पते”</span> (१८।५३) आणि भक्तियोगात <span class="char-style-override-5">“निर्ममो निरहंकार:.......यो मद्भक्त: स मे प्रिय:”</span> (१२।१३-१४), कर्मयोगात निर्मम-निरहंकार झाल्याने परम शांतीची प्राप्ती होते, ज्ञानयोगात निर्मम-निरहंकार झाल्याने ब्रह्मात स्थिती होते आणि भक्तियोगात निर्मम-निरहंकार झाल्याने परम प्रेमाची प्राप्ती होते.</p>
<p class="Sub-Heading" id="toc_marker-10-6">(ऊ) कर्तेपणा-भोक्तेपणाचा निषेध</p>
<p class="TXT">संपूर्ण क्रिया प्रकृतीत होतात. प्रकृती निरंतर क्रियाशील आहे. ती कोणत्याही अवस्थेत (सर्ग-प्रलय, महासर्ग-महाप्रलय) क्षणमात्रसुद्धा अक्रिय राहत नाही. प्रकृतीत होणाऱ्या क्रियेस भगवंतांनी गीतेत अनेक प्रकाराने सांगितले आहे. जसे-संपूर्ण क्रिया प्रकृतीद्वाराच होतात (१३।२९), संपूर्ण क्रिया गुणांद्वारा होतात अर्थात गुणच गुणांत वर्तत आहेत (३।२७-२८,१४।२३), गुणांशिवाय दुसरा कोणी कर्ता नाहीच (१४।१९), इंद्रियेच इंद्रियांच्या विषयात वर्तत आहेत (५।९), स्वभावच वर्तन करीत आहे (५।१४), संपूर्ण कर्मांच्या सिद्धीत पाच हेतू आहेत—अधिष्ठान, कर्ता, करण, प्रयत्न आणि दैव (१८।१३-१४). अशा प्रकारे क्रियेंना मग प्रकृतीपासून होणाऱ्या म्हणा, प्रकृतीचे कार्य असलेल्या गुणांपासून होणाऱ्या म्हणा, इंद्रियापासून होणाऱ्या म्हणा, वास्तविक एकच गोष्ट आहे. एकाच विषयास वेगवेळॺा प्रकाराने म्हणण्याचे तात्पर्य हे आहे की. स्व (चेतन) कोणत्याही क्रियेचा किंचिन्मात्रसुद्धा कर्ता नाही. जसे प्रकृती कधी अक्रिय राहतच नाही, तसे स्व मध्ये कधी क्रिया होतच नाही. परंतु जेव्हा स्व प्रकृतीचा अंश अहम‍्शी स्वत:चा संबंध स्वीकारतो अर्थात अहम् यास आपले स्वरूप मानतो, तेव्हा तो स्थूल, सूक्ष्म आणि कारणशरीरात होणाऱ्या क्रियेंचा कर्ता स्वत:ला मानू लागतो—<span class="char-style-override-5">“अहंकार-विमूढात्मा कर्ताहमिति मन्यते”</span> (गीता ३।२७) जसे एखादामनुष्य चालत्या रेल्वेगाडीत बसलेला आहे, स्वत: चालत नाही तरीही रेल्वेगाडीच्या संबंधाने तो स्वत:ला चालणारा मानतो आणि म्हणतो की, “मी जात आहे.” त्याचप्रमाणे स्व जेव्हा क्रियाशील प्रकृतीशी स्वत:चा संबंध मानू लागतो तेव्हा तो कर्ता नसतानाही स्वत:स कर्ता मानतो. स्वत:स कर्ता मानल्याने तो प्रकृतीच्या ज्या क्रियेशी संबंध जोडतो, ती क्रिया त्याच्यासाठी फलजनक “कर्म” बनते. कर्माने बंधन होते <span class="char-style-override-5">“कर्मणा बध्यते जन्तु:”</span> (संन्यासोपनिषद् २।९८ महाभारत शान्ति० २४७।७)</p>
<p class="TXT">कर्म करणे आणि कर्म न करणे—हे दोन्हीही प्रकृतीच्या राज्यात आहेत. म्हणून प्रकृतीचा संबंध झाल्यास चालणे, बोलणे, पाहणे, ऐकणे इत्यादीप्रमाणे बसणे, उभे राहणे, मौन राहणे, झोपणे, मूर्च्छित होणे, श्रवण-मनन-निदिध्यासन करणे, ध्यान करणे, समाधी लावणे इत्यादी क्रियासुद्धा कर्मच आहेत. म्हणून भगवंतांनी शरीर, वाणी आणि मन याने होणाऱ्या संपूर्ण क्रियेंना “कर्म” मानले आहे—<span class="char-style-override-5">“शरीरवाङ्मनोभिर्यत्कर्म प्रारभते नर:।”</span> (गीता १८।१५) तसेच शरीर, वाणी आणि मनाच्या शुद्धीसाठी शारीरिक, वाचिक आणि मानसिक तपाचे वर्णन केले आहे (१७।१४-१६). त्याचप्रमाणे गीतेत चौथ्या अध्यायाच्या चोवीसा-व्यापासून तीसाव्या श्लोकापर्यंत ज्या यज्ञांचे वर्णन आले आहे, तसेच वेदात ज्या यज्ञांचे वर्णन केले गेले आहे, त्या सर्वांनाकर्मजन्य मानले गेले आहे—<span class="char-style-override-5">“कर्मजान्विद्धि तान्सर्वान्”</span> (४।३२)</p>
<p class="TXT">भगवंतांनी ज्ञानेंद्रियांनाही कर्मेद्रियेच मानले आहे. म्हणून गीतेत “ज्ञानेंद्रियांचे वर्णन तर आले आहे, परंतु ज्ञानेंद्रिय” असा शब्द कुठेही आला नाही. ऐकणे, पाहणे, स्पर्श करणे इत्यादी ज्ञानेंद्रियांच्या क्रियेंनासुद्धा गीतेत कर्मेद्रियांच्या क्रियेंशीच सम्मिलित केले गेले आहे<span class="char-style-override-4">१</span> तिसऱ्या अध्यायाच्या सहाव्या-सातव्या श्लोकातसुद्धा ज्ञानेंद्रियांना कर्मेद्रियांच्या अंतर्गतच मानले गेले आहे. कारण ज्ञानेंद्रियांशिवाय मिथ्याचारसुद्धा सिद्ध होणार नाही आणि कर्मयोगाचे अनुष्ठानही होणार नाही<span class="char-style-override-4">२</span> जेथे कर्माचे तीन (सात्त्विक, राजस, तामस) भेद सांगितले गेले आहेत, तेथेही ज्ञानेंद्रिय शब्द आला नाही (गीता १८।२३-२५). ज्ञानेंद्रियांच्या विषयासाठीसुद्धा <span class="char-style-override-5">“पंच चेन्द्रियगोचरा:”</span> (गीता १३।५) पद दिले गेले आहे.</p>
<p class="Footnotes-Bold">१. नैव किंचित्करोमीति युक्तो मन्येत तत्त्ववित्।</p>
<p class="Footnotes-Bold">पश्यञ्शृण्वन्स्पृशञ्जिघ्रन्नश्नन्गच्छन्स्वपञ्श्वसन्॥</p>
<p class="Footnotes-Bold">प्रलपन्विसृजन्गृह्णन्नुन्मिषन्निमिषन्नपि।</p>
<p class="Footnotes-Bold">इन्द्रियाणीन्द्रियार्थेषु वर्तन्त इति धारयन्॥</p>
<p class="Footnotes-Right">(गीता ५।८-९)</p>
<p class="Footnotes para-style-override-6">“तत्त्व जाणणारा सांख्ययोगी पाहतो, स्पर्श करतो, ऐकतो, हुंगतो, चालतो, ग्रहण करतो, बोलतो, त्याग करतो, झोपतो, श्वास घेतो, तसेच डोळे उघडतो. हे सर्व करतानाही त्याने संपूर्ण इंद्रिये इंद्रियांच्या विषयांत वर्तत आहेत असे समजून” मी (स्व) काहीही करीत नाही—असे मानावे.”</p>
<p class="Footnotes">येथे पाहणे, ऐकणे, स्पर्श करणे, हुंगणे आणि खाणे—ह्या पाच क्रिया ज्ञानेंद्रियांच्या आहेत. चालणे, ग्रहण करणे, बोलणे आणि मल-मूत्राचा त्याग करणे चार क्रिया कम्रेंद्रियांच्या आहेत. झोपणे—ही एक क्रिया अंत:करणाची आहे. श्वास घेणे—ही एक क्रिया प्राणाची आहे. डोळे उघडणे आणि बंद करणे—दोन क्रिया उप प्राणाच्या आहेत. तात्पर्य हे आहे की, स्थूल, सूक्ष्म आणि कारण शरीरामध्ये होणाऱ्या सपूर्ण क्रिया प्रकृतीतच होतात स्वत:त नाही. म्हणून स्व चा कोणत्याही क्रियेशी किंचिन्मात्रसुद्घा संबंध नाही.</p>
<p class="Footnotes-Bold">२. कर्मेन्द्रियाणि संयम्य य आस्ते मनसा स्मरन्।</p>
<p class="Footnotes-Bold">इन्द्रियार्थान्विमूढात्मा मिथ्याचार: स उच्यते॥</p>
<p class="Footnotes-Bold">यस्त्विन्द्रियाणि मनसा नियम्यारभतेऽर्जुन।</p>
<p class="Footnotes-Bold">कर्मेन्द्रियै: कर्मयोगमसक्त: स विशिष्यते॥</p>
<p class="Footnotes-Right">(गीता ३।६-७)</p>
<p class="TXT">कर्म तीन प्रकारची असतात—क्रियमाण, संचित, आणि प्रारब्ध. मनुष्य वर्तमानकाळी जे कर्म करतो, ते क्रियमाण भूतकाळांत (या जन्मात अथवा पूर्वीच्या अथवा पूर्वीच्या अनेक मनुष्य जन्मांत) केलेली जी कर्मे अंत:करणात संग्रहीत आहेत, ती—“संचित” कर्मे आहेत. संचितातून जी कर्मे फल देण्यासाठी उन्मुख झाली आहेत अर्थात जन्म आयूष्य आणि अनुकूल-प्रतिकूल परिस्थितीच्या रूपात परिणत होण्यासाठी समोर आलेले आहेत, ती “प्रारब्ध” कर्मे आहेत. क्रियमाण कर्म अनेक प्रकारची सांगितली गेली आहेत. जसे व्याकरणाच्या दृष्टीने कर्म चार प्रकारची आहेत.—उत्पाद्य, विकार्य, संस्कार्य (मलापकर्ष-तसेच गुणाधान) आणि आप्य (कुठेकुठे निर्वर्त्य, विकार्य आणि प्राप्य—हे तीन प्रकार सांगितले गेले आहेत) न्यायाच्या दृष्टीने कर्म पाच प्रकारची आहेत—उत्क्षेपण, अवक्षेपण, आकुंचन, प्रसारण आणि गमन. धर्माच्या दृष्टीनेही कर्म पाच प्रकारचे आहेत—नित्य, नैमित्तिक, काम्य, प्रायश्चित्त आणि आवश्यक कर्तव्यकर्म. ही सर्व प्रकारची कर्मे प्रकृतीच्या संबंधाने होणारी आहेत. प्रकृतीच्या संबंधानेरहित स्व (स्वरूप) कधीही किंचिन्मात्र-सुद्धा कोणत्या कर्माचा कर्ता नाही. भगवंतांनी स्वरूपास कर्ता मानणाऱ्यांची निंदा केली आहे. जसे, ज्याची बुद्धी शुद्ध अर्थात विवेकवती नाही, तो दुर्मती आहे.* परंतु जो अहम् यास आपले स्वरूप मानीत नाही, असा तत्त्वज्ञ महापुरूष स्व ला कर्ता अनुभव करीत नाही—<span class="char-style-override-5">“नैव किंचित्करोमीति युक्तो मन्येत तत्त्ववित्”</span> (गीता ५।८). तात्पर्य हे आहे की, अहम यास आपले स्वरूप मानल्याने जो “अहंकारविमूढात्मा” झाला होता, तोच स्वत:स अहम‍् पासून भिन्न अनुभव करून “तत्त्ववित्” होतो.</p>
<p class="Footnotes-Bold">* तत्रैवं सति कर्तारमात्मानं केवलं तु य:।</p>
<p class="Footnotes-Bold">पश्यत्यकृतबुद्धित्वान्न स पश्यति दुर्मति:॥</p>
<p class="Footnotes-Right">(गीता १८।१६)</p>
<p class="TXT">अहंकाराने मोहित होऊन स्व ने स्वत:स चुकीने कर्ता मानले, त्यामुळे तो कर्म तसेच त्याच्या फलांनी बांधला गेला आणि चौऱ्यांशी लाख योनीत गेला. आता जर तो स्वत:स अहम‍्पासून भिन्न मानील आणि स्वत:स कर्ता मानणार नाही अर्थात स्व वास्तविक जसा आहे, तसाच अनुभव करील, तर त्याच्या तत्त्ववित्  (मुक्त) होण्यात आश्चर्य ते काय आहे? तात्पर्य हे आहे की जे, असत्य आहे, तेही जर सत्य मानल्याने सत्य दिसू लागले, तर मग जे वास्तविक सत्य आहे, त्याला मानल्यावर ते तसेच दिसू लागेल, तर यात काय आश्चर्य आहे?</p>
<p class="TXT">वास्तविक स्व ज्यावेळी स्वत:ला कर्ता-भोक्ता मानतो, त्यावेळीही तो कर्ता-भोक्ता नसतो—<span class="char-style-override-5">“शरीरस्थोऽपि कौन्तेय न करोति न लिप्यते”</span> (गीता १३।३१). कारण स्वत:चे स्वरूप सत्तामात्र आहे. सत्तेत अहम् नाही आणि अहम‍्ची सत्ता नाही. म्हणून “मी कर्ता आहे” ही मान्यता कितीही दृढ झाली तरी ती चूकच आहे. चुकीस चूक म्हणून स्वीकारताच चूक नाहीशी होते—हा नियम आहे. एखाद्या गुहेत शेकडो वर्षापासून अंधार असेल परंतु प्रकाश करताच तो तात्काळ नाहीसा होतो, तो नाहीसा होण्यात अनेक वर्ष-महीने लागत नाहीत. म्हणून साधकाने दृढतेने असे मानावे की “मी कर्ता नाही”* मग ही मान्यता मान्यतारूपाने राहणार नाही. तर अनुभवात परिणत होईल.</p>
<p class="Footnotes">* जड-चेतनाची गाठ पडल्याने “मी” चा प्रयोग जडासाठीही (तादात्म्यरूप अहम्) होतो आणि चेतनासाठीही (स्वरूप) होतो. जसे “मी कर्ता आहे”—यात जडाकडे दृष्टी आहे आणि “मी कर्ता नाही”—यात (जडाचा निषेध असल्याने) चेतनाकडे दृष्टी आहे. ज्याची दृष्टी जडाकडे आहे अर्थात जो अहम् यास आपले स्वरूप मानतो, तो “अहंकारविमूढात्मा” आहे आणि ज्याची दृष्टी चेतनाकडे (अहंरहित स्वरूप) आहे, तो “तत्त्ववित्” आहे.</p>
<p class="TXT">जर चेतनात कर्तेपणा नाहीच, तर मग त्यास सुखदु:खाच्या भोक्तेपणात हेतू का म्हटले गेले आहे? <span class="char-style-override-5">“पुरुष: सुखदु:खानां भोक्तृत्वे हेतुरुच्यते।”</span> (गीता १३।२०) याच्या उत्तरात भगवान म्हणतात की, अहम‍्शी तादात्म्य करण्यानेच चेतन सुखदु:खाचा भोक्ता बनतो—</p>
<p class="Shlok-Color-2">पुरुष: प्रकृतिस्थो हि भुङ्‍क्ते प्रकृतिजान‍्गुणान्।</p>
<p class="Footnotes-Right">(गीता १३।२१)</p>
<p class="TXT">चेतनास भोक्तेपणात हेतू सांगण्याचे कारण हे आहे की, सुखीदु:खी चेतन होऊ शकतो, जड नाही. त्यातही एक मार्मिक गोष्ट अशी आहे की, अहम‍्शी तादात्म्य झाले असतानासुद्धा वास्तविक चेतन सुखदु:खाचा भोक्ता नाही—<span class="char-style-override-5">“शरीरस्थोऽपि कौन्तेय न करोति न लिप्यते॥”</span> (गीता १३।३१). तात्पर्य हे आहे की, कर्ता-भोक्ता अहम् आहे, स्व (चेतन) नाही. तादात्म्य म्हणजे काय? एक लोखंडाचा तुकडा चार कोपरे असणारा असावा आणि तो अग्नीत तापविला जावा, तर हे लोखंडाचे आणि अग्नीचे तादात्म्य आहे. तादात्म्य झाल्याने लोखंडात जाळण्याची शक्ती नसतानाही तो जाळणारा होतो आणि अग्नीस चार कोपरे नसूनही तो चार कोपरे असणारा होतो. त्याचप्रमाणे जड (अहम्) आणि चेतनाचे तादात्म्य झाल्यास जडास सत्ता नसूनही सत्ता दिसू लागते आणि कर्ता-भोक्ता नसूनही चेतन कर्ता-भोक्ता बनतो.</p>
<p class="TXT">जसे चुंबकाकडे लोखंडच ओढले जाते, अग्नी ओढला जात नाही, परंतु लोखंडाशी तादात्म्य झाल्यामुळे अग्नी सुद्धा चुंबकाकडे ओढल्या गेल्याचे प्रतीतीस येते. त्याचप्रमाणे अहम‍्च भोगाकडे ओढला जातो, चेतन ओढला जात नाही. अहम् शिवाय केवळ चेतनाचे भोगात आकर्षण होऊच शकत नाही. अहम‍्शी ऐक्य झाल्यानेच स्व भोक्ता बनतो अर्थात स्वत:ला सुखी-दु:खी मानतो. म्हणून वास्तविक अहम‍्च कर्ता-भोक्ता आहे, चेतन नाही.</p>
<p class="TXT">“मी आहे”—हे जड चेतनाचे तादात्म्य आहे. या “मीआहे” यातच भोक्तेपणा राहतो. कारण यातला “मी” (अहम्) जड आहे आणि “आहे” चेतन आहे. ज्यावेळी लोखंड आणि अग्नीचे तादात्म्य राहणार नाही, त्यावेळी लोखंड पृथ्वीवरच राहते आणि अग्नि निराकार अग्नीतत्त्वात लीन होतो. त्याप्रमाणे “मी” (अहम्) तर प्रकृतीतच राहतो आणि “आहे” आपल्या मूळ स्वरूपातविलीन होतो.“आहे” त भोक्तेपणा नाही. तात्पर्य हे आहे की, भोगाकडे मी ओढला जातो, “आहे” ओढला जात नाही. “मी” च कर्ता-भोक्ता बनतो, “आहे” कर्ता-भोक्ता बनत नाही. म्हणून “मी”, न मानता “आहे”, मानावे अर्थात अनुभव करावा.</p>
<p class="TXT">सुखदु:खाच्या येण्या जाण्याचा आणि स्वच्या राहण्याचा अनुभव सर्वांना आहे. पाप्यातल्या पापी माणसालासुद्धा याचा अनुभव आहे. असा अनुभव असूनही मनुष्य आगंतुक सुख-दु:खाशी तादात्म्य करून सुखी दु:खी होतो, याचे कारण असे आहे की, “मी वेगळा आहे आणि सुख दु:ख वेगळे आहेत” या विवेकाचा तो आदर करीत नाही, त्याला महत्त्व देत नाही, त्यावर कायम राहत नाही. वास्तविक स्व सुखी दु:खी होत नाही, तर अहम‍्शी तादात्म्य करून स्वत:ला सुखी दु:खी मानतो. तात्पर्य हे आहे की, सुख दु:ख केवळ मान्यतेवर टिकलेले आाहे.</p>
<p class="TXT">सुखदु:खाचे येणे, राहणे आणि जाणे—या तीन अवस्था सर्वांच्या अनुभवात येतात. वास्तविक या तीन नसून एकच आहे. कारण सुखदु:ख येतात, त्याच क्षणी त्यांचे जाणे सुरू होते. त्यांचे राहणे सिद्ध होतच नाही. तात्पर्य हे आहे की, सुखदु:ख तर निरंतर वाहत आहे, अभावात जात आहे, परंतु अज्ञानामुळे आपणच त्यांना पकडले आहे अर्थात त्यांना येत असलेले आणि राहत असलेले मानलेले आहे. वास्तविक ते “वाहत आहेत” असे म्हणणे सुद्धा सुखदु:खाची सत्ता स्वीकारणे आहे. जर त्यांना सत्ता दिली नाही, तर ते नाहीतच. जर नाहीतच तर मग काय वाहणार?</p>
<p class="Sub-Heading" id="toc_marker-10-7">(ए) स्वत:प्राप्त आणि सहज निवृत्ती</p>
<p class="TXT">स्वत:प्राप्त कधी अप्राप्त होत नाही आणि सहज निवृत्तीचा कधी नाश होत नाही. स्वत:प्राप्त तत्त्व आहे आणि सहजनिवृत्ती प्रकृती आहे. सहज निवृत्तीचे दोन भेद आहेत—प्रवृत्ती आणि निवृत्ती. प्रवृत्तीतही सहज निवृत्ती आहे आणि निवृत्तीतही सहज निवृत्ती आहे, परंतु स्थूल दृष्टीने पाहिले तर सहज निवृत्तीचे भान प्रवृत्तीच्या वेळी होत नाही, तर प्रवृत्तीच्या आदी आणि अंती होते. तात्पर्य हे आहे की, प्रकृती निरंतर क्रियाशील असल्यामुळे कधी अक्रिय राहत नाही. म्हणून प्रकृतीची क्रियाशीलताच स्थूल दृष्टीने सर्ग आणि प्रलय, महासर्ग आणि महाप्रलय—या दोन अवस्थेंच्या रूपात प्रतीत होते.* परंतु स्वत:प्राप्त तत्त्वात क्रिया नाही, म्हणून त्यात क्रियेची सहज निवृत्ती आहे.</p>
<p class="Footnotes">* सर्गाच्या आरंभापासून सर्गाच्या मध्यापर्यंत प्रकृती सर्गाकडे चालते आणि सर्गाच्या मध्यापासून प्रकृती प्रलयाकडे धाव घेते. त्याचप्रमाणे प्रलयाच्या आरंभापासून प्रलयाच्या मध्यापर्यंत प्रकृती प्रलयाकडे चालते आणि प्रलयाच्या मध्यापासून प्रकृती सर्गाकडे धाव घेते. जसे, सूर्योदय झाल्यावर प्रकाश माध्यान्हापर्यंत वाढत जातो आणि माध्यान्हापासून सूर्यास्तापर्यंत प्रकाश घटत जातो. सूर्यास्त झाल्यास अंधकार मध्यरात्रीपर्यंत वाढत जातो आणि मध्यरात्रीपासून सूर्योदयापर्यंत अंधकार घटत जातो. तात्पर्य हे आहे की, जसे प्रकाशाची आणि अंधकाराची क्रिया निरंतर होत राहते तसेच प्रकृतीत सर्ग आणि प्रलय, महासर्ग आणि महाप्रलय यांच्या क्रियासुद्घा निंरतर होत राहतात, कधी संपत नाहीत.</p>
<p class="TXT">ज्यात क्रिया नाही, ते नित्यप्राप्त आहे आणि ज्यात क्रिया आहे, ते कधी कोणाला प्राप्त नाही, प्राप्त होणार नाही तसेच प्राप्त होऊ शकत नाही. तात्पर्य हे आहे की, क्रियाशील प्रकृतीची प्रतीती तर होते परंतु प्राप्ती होत नाही. सहज निवृत्तीची प्राप्ती कशी होऊ शकते? अविवेकामुळे स्त्री, पुत्र, धन, मान, सन्मान इत्यादीची प्राप्ती होत असलेली दिसत असते, परंतु वास्तविक त्यांची अप्राप्तीच आहे. कारण हे पूर्वीही अप्राप्त होते, नंतरही अप्राप्त होतील तसेच वर्तमानातही हे आपल्यापासून निरंतर वियुक्त होत आहेत. म्हणून यांची निरंतर निवृत्ती (संबंध-विच्छेद) आहे, प्राप्ती नाही.</p>
<p class="TXT">तत्त्वाची प्राप्तीदेखील स्वत:सिद्ध आहे आणि प्रकृतीची निवृत्तीही स्वत:सिद्ध आहे. तत्त्वप्राप्तीचे नाव सुद्धा “योग” आहे—<span class="char-style-override-5">“समत्वं योग उच्यते”</span> (गीता २।४८) आणि प्रकृतीच्या निवृत्तीचे नावं सुद्धा—“योग” आहे—<span class="char-style-override-5">“दु:खसंयोगवियोगं योगसंज्ञितम्”</span> (गीता ६।२३)</p>
<p class="TXT">—अशा प्रकारे विवेकास प्राधान्य देऊन, स्वत:च्या विवेक शक्तीचा उपयोग करून सहज निवृत्तीची निवृत्ती आणि स्वत:- प्राप्ताची प्राप्ती स्वीकार करणे करणनिरपेक्ष साधन आहे.</p>
<p class="Sub-Heading" id="toc_marker-10-8">(ऐ) संसाराचा अभाव आणि परमात्मतत्त्वाचा भाव</p>
<p class="TXT">जितका कांही संसार पाहण्यात, ऐकण्यात तसेच चिंतन करण्यात येत आहे, त्याचा पूर्वीही अभाव होता, नंतरही अभाव होईल, वर्तमानातही हा निरंतर अभावात जात आहे—</p>
<p class="Shlok-Color-2">देखिअ सुनिअ गुनिअ मन माहीं।</p>
<p class="Shlok-Color-2">मोह मूल परमारथु माहीं॥</p>
<p class="TXT-Right">(मानस २।९२।८)</p>
<p class="TXT">याचे परिवर्तन इतक्या वेगाने होत आहे की, यास दोन वेळा आपण पाहू शकत नाही अर्थात पहिल्यावेळी जसे हे दिसत होते तसे दुसऱ्यावेळी पाहिले असता राहत नाही. यात केवळ परिवर्तनच परिवर्तन आहे. परिवर्तनाच्या समुदायाचे नावच संसार आहे.</p>
<p class="TXT">वस्तू उत्पन्न होताच त्याच्या नाशाचा क्रम (परिवर्तन) आरंभ होतो. जसे जमीनीत बी पेरले जाते त्यावेळी प्रथम माती-पाण्याच्या संयोगाने बी थोडे फुगते. मग ते फुटते आणि त्यातून अंकूर निघतो. अंकूरापासून नंतर दोन पाने निघतात. मग त्याची वाढ होऊन रोपटे बनते. रोपटे वाढत वाढत वृक्ष बनतो. मग तो वृक्ष देखील हळूहळू जुना होऊन शेवटी खाली पडतो. तात्पर्य असे आहे की, बीज फुगण्यापासून वृक्ष बनेपर्यंत त्यात निरंतर परिवर्तन झाले आहे. तसेच स्त्री गर्भधारण करते तेव्हा गर्भात एक पिंड बनतो. मग तो वाढल्यावर त्यातून वृक्षांच्या फांद्याप्रमाणे एक मस्तक, दोन हात आणि दोन पाय निघतात. मग डोळे, कान, नाक इत्यादी नऊ छिद्रे बनतात. त्यानंतर हृदय इत्यादी निर्माण होता-होता नवव्या महिन्यात संपूर्ण अंगाने युक्त होऊन गर्भाशयातून बाहेर येतो (जन्मतो). जन्मानंतर तो प्रत्येक क्षणाला वाढत राहतो. जन्मापासून दोन वर्ष पर्यंत त्याची “शिशू” अवस्था असते. दोनपासून पाच वर्षापर्यंत त्याची “कुमार” अवस्था असते. पाचपासून दहावर्षपर्यंत त्याची “पौगण्ड” अवस्था असते. दहापासून पंधरापर्यंत “किशोर” अवस्था असते. पंधरापासून तीस वर्षपर्यंत त्याची “युवा” अवस्था असते तीसपासून पन्नास वर्षपर्यंत त्याची “प्रौढ” अवस्था असते. पन्नास वर्षाच्या पुढे त्याची “वृद्ध” अवस्था असते.* </p>
<p class="Footnotes">* स्त्रीची अवस्था जन्मापासून दोन वर्षापर्यंत “बालिका”, दोनपासून पांच वर्ष पर्यंत “कुमारी,” पाचपासून दहा वर्षपर्यंत “कन्या” [यातही आठव्या वर्षात “गौरी” आणि नवव्या वर्षात “रोहिणी”], दहापासून पंधरा वर्षपर्यंत “किशोरी” अथवा “मुग्धा”, पंधरापासून तीस वर्षापर्यंत “युवती,” तीसपासून पन्नास वर्षपर्यंत “प्रौढा” आणि पन्नासच्या पुढे “वृद्घा” म्हणविली जाते.</p>
<p class="TXT">मग त्याचा मृत्यू होतो. मृत्यूनंतर सूक्ष्मशरीर तसेच कारण शरीर—या दोघांना घेऊन जीव परलोकगमन करतो आणि स्थूल शरीर येथेच पडून राहते. त्या स्थूल शरीरात अनेक विकार (फुगणे, सडणे इत्यादी) होऊ लागतात. त्याला जाळल्याने त्याची राख होते, पशु-पक्षांच्या खाण्याने त्याची विष्ठा बनते आणि जमीनीत पुरल्यास ते कृमी बनते.</p>
<p class="TXT">तात्पर्य हे झाले की गर्भापासून शेवटपर्यंट शरीरात निरंतर परिवर्तन होते. उत्पन्न होताच त्यात विनाशाची क्रिया आरंभ होते. म्हणून जन्मानंतर बालक मोठा होईल का नाही, शिकणार का नाही शिकणार, व्यापार इत्यादी कार्य करेल का करणार नाही, डॉक्टर, इंजिनीयर इत्यादी बनेल का बनणार नाही, विवाह करेल का करणार नाही, त्याला संतान होईल का होणार नाही इत्यादी सर्वगोष्टीविषयी संशय राहतो, परंतु तो मरेल का मरणार नाही या विषयी कोणलाही संशय राहत नाही, कारण तो निरंतर मरत आहे.</p>
<p class="TXT">अशाप्रकारे संपूर्ण संसारात केवळ परिवर्तनच परिवर्तन आहे. असे कोणते वर्ष नाही ज्यात परिवर्तन होत नाही. असा कोणता दिवस नाही, ज्यात परिवर्तन होत नाही. असा कोणता तास नाही, ज्यात परिवर्तन होत नाही. असा कोणताही मिनिट नाही, ज्यात परिवर्तन होत नाही. असा कोणता सेकंद नाही, ज्यात परिवर्तन होत नाही. जसे नदी निरंतर वाहतच राहते, एका क्षणासाठीसुद्धा थांबत नाही, तसेच संसाराच्या नाशाचा प्रवाह निरंतर चालू असतो, एका क्षणासाठीसुद्धा थांबत नाही.</p>
<p class="TXT">वास्तविक संसाराचा प्रवाह नदीच्या प्रवाहापेक्षा अथवा विद्युत गतीपेक्षाही वेगवान आहे, ज्यात नदीचा प्रवाहसुद्धा प्रवाहित होत आहे तसेच विद्युत गती सुद्धा गतिशील होत आहे. नदीच्या काठावर उभे असलेल्या एका संताने म्हटले आहे की, जसे नदी वाहत आहे, तसेच पुलावर माणसे वाहत आहेत. दुसरे संत म्हणाले की, मनुष्यच नाही तर, स्वत: पूलसुद्धा वाहत आहे. कसे? ज्या दिवशी हा पूल बनला, त्या दिवशी जसा हा नवीन होता, तसा आज नवा नाही आणि जसा आज आहे, तसा पुढे राहणार नाही, तर जुना होऊन एके दिवशी पडून जाईल. तात्पर्य हे झाले की, यात प्रतिक्षण परिवर्तन होत आहे, हा निरंतर अभावात जात आहे.</p>
<p class="TXT">प्रत्येक देशाचा (स्थानाचा) पूर्वीही अभाव होता, नंतरही अभाव होईल आणि आत्ताही निरंतर अभाव होत आहे. प्रत्येक वर्ष, महिना, पक्ष, वार, तिथी, नक्षत्र, तास मिनीट, सेकंद इत्यादीचे, तसेच भूत भविष्य आणि वर्तमान काळाचे प्रत्येक क्षणास परिवर्तन होत राहते. प्रत्येक वस्तू परिवर्तनाचा समुदाय आहे. प्रत्येक व्यक्ती जन्मापूर्वीही नव्हती, मृत्यूनंतरही राहणार नाही तसेच मध्यातही प्रत्येक क्षणास मृत्यूकडे वाटचाल करीत आहे. जागृत, स्वप्न, सुषुर्प्ती, मूर्च्छा आणि समाधी-अवस्था तसेच बाल, तारुण्य आणि वृद्धावस्था इत्यादी संपूर्ण अवस्थेंचा प्रत्येक क्षणास अभाव होत आहे. एका क्षणापूर्वी जशी अवस्था होती, दुसऱ्या क्षणी तशी अवस्था राहत नाही. अनुकूल प्रतिकूल, तसेच मिश्रित—कोणतीही परिस्थिती निरंतर राहत नाही. संपूर्ण परिस्थितीचा निरंतर अभाव होत आहे. प्रत्येक सुखदायी तसेच दु:खदायी घटनेचा निरंतर अभाव होत आहे. जन्म-मरण, संयोग-वियोग इत्यादी कोणतीही घटना टिकत नाही. कोणतीही क्रिया निरंतर राहत नाही. प्रत्येक क्रियेचा आदी आणि अंत होतो. तात्पर्य हे आहे की, प्रत्येक देश, काल, वस्तू, व्यक्ती, अवस्था, परिस्थिती, घटना आणि क्रियेत निरंतर परिवर्तन होत आहे. परंतु यापरिवर्तनास जे जाणणारे आहे, ते अपरिवर्तनशील तत्त्व आहे. कारण जो बदलतो, तो बदलणाऱ्याला जाणू शकत नाही. जो बदलत नाही, तो बदलविणाऱ्यास जाणू शकतो. गीतेत आले आहे—</p>
<p class="Shlok-Color-2">भूतग्राम: स एवायं भूत्वा भूत्वा प्रलीयते।</p>
<p class="TXT-Right">(८।१९)</p>
<p class="TXT">“तोच हा प्राणीसमुदाय उत्पन्न होता-होता लीन होतो.”</p>
<p class="TXT">—जो उत्पन्न होता-होता लीन होतो, तो बदलणारा नाशवान संसार आहे आणि जे तिथेच राहते, ती न बदलणारी अखंड सत्ता आहे. संसारात केवळ परिवर्तन आहे आणि सत्तेत केवळ अपरिवर्तन आहे. बदलणाऱ्याचे नावच संसार आहे आणि न बदलणाऱ्याचे नावच परमात्मतत्त्व आहे. परमात्मतत्त्वाच्या सत्तेनेच हा संसार सत्तावान “आहे रूपाने” दिसत आहे—</p>
<p class="Shlok-Color-2">जासु सत्यता तें जड़ माया।</p>
<p class="Shlok-Color-2">भास सत्य इव मोह सहाया॥</p>
<p class="TXT-Right">(मानस १।११७।८)</p>
<p class="TXT">जसे आपण म्हणतो हा मनुष्य आहे, हा पशू आहे, हा वृक्ष आहे, हे घर आहे इत्यादी, तर यात मनुष्य, पशू, वृक्ष, घर इत्यादी तर पूर्वीही नव्हते, नंतरही राहणार नाहीत तसेच वर्तमान काळातही प्रतिक्षण अभावात जात आहेत, परंतु “आहे” रूपाने जी सत्ता आहे, ती नेहमी जशीच्या तशीच आहे. तात्पर्य हे आहे की, मनुष्य, पशू, वृक्ष, घर इत्यादी संसार आहे आणि “आहे” परमात्मतत्त्व आहे. संसाराची तर सत्ता नाही आणि परमात्म-तत्त्वाचा अभाव नाही—<span class="char-style-override-5">“नासतो विद्यते भावो नाभावो विद्यते सत:”</span> (गीता २।१६)</p>
<p class="TXT">पृथ्वी, जल, अग्नी, वायू, आकाश, मन, बुद्धी तसेच अहम्—आठ अपरा प्रकृती आहेत (गीता ७।४) या आठात क्रिया, परिवर्तन अथवा विकृती होते, परंतु हे ज्याच्या सत्तेने सत्तावान प्रतीत होतात, त्या “आहे” त कधी किंचन्मात्रही कोणती क्रिया, परिवर्तन अथवा विकृती होत नाही. ते नित्य निरंतर जसेच्या तसे राहते. जसे आपण म्हणतो की “पृथ्वी आहे” तर यात दोन शब्द आहेत—“पृथ्वी—” “आहे” आणि जेव्हा भूकंप येतो तेव्हा तो पृथ्वीत येतो, “आहे” त येत नाही. झाडे-झुडपे पृथ्वीवरच उगवतात, “आहे” वर उगवत नाहीत. पाणी केव्हा बर्फ होऊन गोठून जाते, कधी वाफ बनून उडून जाते, परंतु “आहे” गोठतही नाही आणि उडतही नाही. पाणी थंड अथवा गरम होते, परंतु “आहे” थंड अथवा गरम होत नाही. अग्नी कधी जळतो, कधी शांत होतो, परंतु “आहे” जळतही नाही आणि शांतही होत नाही. वायू केव्हा स्थिर राहतो केव्हा वाहत असतो, परंतु “आहे” स्थिरही राहत नाही आणि वाहतही नाही. ढग आकाशाला अच्छादित करतात, परंतु “आहे” ला आच्छादित करीत नाही.शब्द आकाशाचा, स्पर्श वायूचा, रूप अग्नीचा, रस जलाचा आणि गंध पृथ्वीचा गुण आहे, परंतु “आहे”—त हे गुण नाहीत. स्थिर अथवा चंचल मन होत असते, “आहे” होत नाही. संकल्प-विकल्प मनात होतात, “आहे” त होत नाहीत. कधी योग्य समजणे, कधी कमी समजणे आणि कधी बिलकुल न समजणे या गोष्टी बुद्धीत होतात, “आहे” त होत नाहीत. संपूर्ण क्रिया अहम् (धातुरूप समष्टी अहंकार) यात होतात, “आहे” त कधी किंचिन्मात्र कोणतीही क्रिया होत नाही. याच अहम‍्शी संबंध जोडून जीव मी सुखी आहे, मी दु:खी आहे, मी कर्ता आहे, मी भोक्ता आहे, मी मूर्ख आहे, मी विद्वान आहे मी उच्च आहे मी नीच आहे इत्यादी मानतो. परंतु आहे कधी सुखी-दु:खी-कर्ता, भोक्ता, मूर्ख-विद्वान, उच्च-नीच इत्यादी नसतो.</p>
<p class="TXT">आपण म्हणतो “संसार आहे,” तर परितवर्तन संसारात होत असते, “आहे” त होत नाही. जसे “लाकूड आहे”, तर विकृती लाकडात येते, “आहे” त येत नाही. लाकूड जळते पण “आहे” जळत नाही. लाकूड जळून कोळसा बनते तेव्हा जे पूर्वी “लाकूड” होते तेच “कोळसा” झाले. “आहे” त का फरक पडला? त्याचप्रमाणे “लाकूड” कापले जाते, “आहे” कापला जात नाही. पाण्यात लाकूड वाहते “आहे” वाहत नाही. लाकूड केव्हा ओले राहते, केव्हा वाळलेले राहते, परंतु “आहे” कधी ओले किंवा कोरडे होत नाही. लाकूड कधी एकरूप राहतच नाही आणि “आहे” कधी अनेक रूपाचा होतच नाही.</p>
<p class="TXT">जो बदलतो तो संसार असतो आणि जो कधी बदलत नाही तो “आहे” अर्थात परमात्मतत्त्व आहे. संसाराची सत्ता तर उत्पन्न झाल्यानंतर आहे परंतु “आहे” ची सत्ता उत्पन्न झाल्यानंतर नाही, तर पूर्वीपासूनच स्वत:सिद्ध आहे—<span class="char-style-override-5">“नायं भूत्वा भविता वा न भूय:”</span> (गीता २।२०) म्हणून संसाराची सत्ता अवास्तविक (मानलेली) तसेच एकदेशी आहे आणि “आहे” ची सत्ता वास्तविक आणि अनंत आहे.</p>
<p class="TXT">संसारास “आहे” ची आवश्यकता आहे, परंतु “आहे” ला संसाराची आवश्यकता नाही. कारण संसाराची सत्ता “आहे” च्या अधीन आहे, “आहे” ची सत्ता संसाराच्या अधीन नाही. जसे प्रकाशात सर्व वस्तु दिसतात, त्यावेळी सर्वात प्रथम प्रकाश दिसतो, वस्तू त्यानंतर दिसतात, त्याचप्रमाणे सर्वात प्रथम “आहे” दिसतो, संसार नंतर दिसतो. परंतु भोग आणि संग्रहात आसक्त असलेली माणसे केवळ संसारालाच पाहतात—<span class="char-style-override-5">“कामोपभोगपरमा एतावदिति निश्चिता:”</span> (गीता १६।११) आणि तत्त्वज्ञ महापुरुष संसाराला न पाहता केवळ “आहे” लाच पाहतात—<span class="char-style-override-5">“वासुदेव: सर्वम्”</span> (गीता ७।१९)</p>
<p class="Sub-Heading" id="toc_marker-10-9">(ओ) एकदेशी सत्ता आणि अनंत सत्ता</p>
<p class="TXT">साधकाची समस्या ही आहे की, ज्याची सत्ता नाही, जो एक क्षणसुद्धा स्थिर राहत नाही, त्या संसाराचे (भोगांचे) तर आकर्षण होते, परंतु ज्याची सत्ता आहे, जो नित्य निरंतर विद्यमान आहे, त्या तत्त्वाचे आकर्षण होत नाही. जे “नाही” असते त्याचा परिणाम होतो आणि जे “आहे” त्याचा परिणाम होत नाही. आता यावर विचार करु.</p>
<p class="TXT">वास्तविक “नाही” ला “आहे” मानल्यानेच भोग होतो. संसारास स्थायी मानल्याशिवाय त्याचा भोग होऊच शकत नाही. संसाराला वास्तविक स्थिती नाहीच. त्याचा प्रत्येक क्षणास नाश होत आहे. नाशाच्या या क्रमालाच (प्रवाहालाच) स्थिती म्हणतात. परंतु भोग भोगतेवेळी या गोष्टीचे ज्ञान राहत नाही. सुखभोगाची इच्छा या ज्ञानाचा तिरस्कार (रद्दी) करते अर्थात सुखभोगाची इच्छा भोगांना सत्ता देते. म्हणून भोगास सत्ता नाही, नाही, नाही—असा दृढनिश्चय झाला तर सुख भोगाची इच्छा समाप्त होईल. अथवा एका परमात्मतत्त्वाचीच सत्ता आहे, आहे, आहे—असा दृढ निश्चय झाल्यास सुखभोगाची इच्छा समाप्त होईल.</p>
<p class="TXT">“नाही” निरंतर “नाही” जात आहे, आणि “आहे” निरंतर “आहे” मध्ये राहतो. नित्यनिवृत्ताची निरंतर निवृत्ती होत आहे आणि नित्य प्राप्ताची निरंतर प्राप्ती होत आहे. या वास्तविकतेचा अनुभव करण्यासाठी अहंकार (एकदेशीत्व) संपुष्टात आणणे फार आवश्यक आहे.</p>
<p class="TXT">आपणात “मी आहे” अशा प्रकारचा जो एकदेशीपणा (अहम्) दिसतो, त्यामुळेच परिच्छिन्नता, विषमता, व्यक्तित्व, अभाव, जडता, अशांती, कर्तृत्व, भोगेच्छा इत्यादी विकार उत्पन्न होतात. हा एकदेशीपणाच तत्त्वाविषयी भेद, दुरावा, तसेच विमुखता उत्पन्न करतो. जोपर्यंत आपल्यात एकदेशीपणा राहतो तोपर्यंत भोगात आकर्षण राहते. आपल्यात परमात्मतत्त्वाची सत्ता (आहे) स्वीकार करणे या एकदेशीपणास (मीपणास) नष्ट करण्याचा उपाय आहे.</p>
<p class="TXT">आपल्यात आपणाशिवाय परमात्मतत्त्वाची सत्ता मानल्याने द्वैतापत्ती येणार नाही काय? द्वैत येणार नाही, द्वैतभावाचा नाश होईल. कारण आपल्यात जी एकदेशी सत्ता दिसते त्यात परमात्मतत्त्वाच्या अनंत सत्तेस स्वीकार केल्याने ती एकदेशी सत्ता समाप्त होईल. एकदेशी सत्ता मिटताच द्वैतभाव, परिच्छिन्नता, विषमता, व्यक्तित्व इत्यादी विकारांचा नाश होईल. हे सर्व विकार एकदेशी सत्तेतच दिसतात.</p>
<p class="TXT">ज्या सत्तेच्या अंतर्गत अनेक ब्रह्मांड आहेत, त्या अनंत सत्तेत आणि एकदेशी सत्तेत वस्तुत: कोणताही फरक नाही. भगवान म्हणतात—</p>
<p class="Shlok-Color-2">“क्षेत्रज्ञं चापि मां विद्धि सर्वक्षेत्रेषु भारत।”</p>
<p class="TXT-Right">(गीता १३।२)</p>
<p class="TXT">“हे भारत! तू संपूर्ण क्षेत्रात क्षेत्रज्ञ मलाच समज।”</p>
<p class="TXT">तात्पर्य हे आहे की, वास्तविक सत्ता दोन नाहीत, तर एकच आहे—<span class="char-style-override-5">‘वासुदेव: सर्वम्’</span>. अपरा प्रकृतीच्या ज्या अंशात संपूर्ण क्रिया होत आहेत त्या अंशाशी अर्थात “अहम्” शी संबंध स्वीकार केल्याने सत्तेत भेद दिसू लागतो. ज्याने अहम‍्शी संबंध मानला आहे ती एकदेशी सत्ता होते. या एकदेशी सत्तेसच जीव, ईश्वराचा अंश, परा प्रकृती, क्षेत्रज्ञ इत्यादी नावाने म्हणतात. या एकदेशी सत्तेलाच “मी आहे” या रूपाने जाणले जाते, ही एकदेशी सत्ता, ज्या अनंत सत्तेचा अंश आहे, त्या अनंत सत्तेला ब्रह्म, परमात्मा, भगवान इत्यादी नावाने संबोधतात. त्या अनंत सत्तेलाही “आहे” रूपाने जाणले जाते. अशाप्रकारे अहम‍्मुळे एकाच सत्तेचे दोन भेद होतात—एकदेशी सत्ता (जीव) आणि अनंत सत्ता (ब्रह्म).</p>
<p class="TXT">“मी आहे” जी जड-चेतनाची ग्रंथी आहे. यात “मी” जडाचा (प्रकृतीचा) अंश आहे आणि “आहे” चेतनाचा (परमात्म्याचा) अंश आहे “मीपणा” चे प्रकृतीशी ऐक्य आहे आणि “आहे” चे परमात्म्याशी (आहेशी) ऐक्य आहे. मी- पणामुळेच “आहे” “व्यक्ती” रूपाने दिसतो. जर “मी” पणा राहणार नाही तर “व्यक्ती” “आहे” त सामावला जाईल. सर्व “व्यक्ती” “आहे” त सामावल्या जातात, परंतु “आहे” “व्यक्ती” त सामावला जाऊ शकत नाही. वास्तविक “व्यक्ती” “आहे” त सामावला गेलेलाच आहे. त्या “आहे” त “मी” पणा नाही. तात्पर्य हे आहे की, “मी” पणा (अहम‍्पणा) मुळेच सत्तेत “व्यक्ती” आणि “आहे” चा भेद होतो. म्हणून सत्ताभेद नाहीसा करण्यासाठी “मी” पणा नष्ट करणे आवश्यक आहे. हा “मी” पणा चुकीने मानलेला आहे. ही चूक आपल्यात अर्थात व्यक्तित्वामध्ये आहे, सत्तेत (तत्त्वात) नाही. या एका चुकीतच अनेक चुका आहेत. ही चूक दुरुस्त होण्यासाठी “व्यक्ती” चे “आहे” त मिसळणे अत्यंत आवश्यक आहे. “व्यक्ति” “आहे” त मिसळल्याने “मी” राहणार नाही, तर “आहे” (तत्त्व) राहील.</p>
<p class="TXT">आपण मानलेल्या एकदेशी सत्ता “मी आहे” ला तर दृढतेने अनुभव करतो. परंतु त्याबरोबरच तत्त्वाच्या अनंत सत्तेस मानतो.* </p>
<p class="Footnotes">* वास्तविक “मी आहे” ही एकदेशी सत्ता यासंबंधी आपली खोटी मान्यता आहे, अनुभव नाही,—<span class="char-style-override-5">“अहंकारविमूढात्मा कर्ताहमिति मन्यते”</span> (गीता ३।२७) या खोटॺा-मान्यतेमुळेच अनंत सत्तेचा (जी पूर्वीपासूनच जशीच्या तशी विद्यमान आहे) अनुभव येत नाही अर्थात त्याकडे आपली दृष्टी जात नाही. म्हणून “मी आहे” या खोटॺा मान्यतेस, मान्यतेद्वाराच मिटविण्यासंबंधीचा विषय गीतेत आला आहे—<span class="char-style-override-5">“नैव किंचित्करो-मीति युक्तो मन्येत तत्त्ववित्”</span> (५।८)</p>
<p class="TXT">याविपरीतपणाचे कारण अहंकारच आहे. अहंकार समाप्त करण्यासाठी एकदेशी सत्तेला वास्तविक असलेल्या अनंत सत्तेत मिसळावे अर्थात समर्पित करावे. असे केल्याने मानलेली एकदेशी सत्ता राहणार नाही, तर देश कालादी भावाहून अतीत असलेली अनंत सत्ता राहील. तात्पर्य हे आहे की, अनंत सत्तेची मान्यता मान्यतारूपाने राहणार नाही, तर पूर्वी जितक्या दृढतेने एकदेशी सत्तेचे भान होत होते, त्यापेक्षाही अधिक दृढतेने अनंत सत्तेचा अनुभव आपोआप होऊ लागेल.</p>
<p class="TXT">एक मार्मिक गोष्ट अशी आहे की, अनंत सत्तेस एकदेशी सत्तेत मिसळण्यापेक्षा एकदेशी सत्तेस अनंत सत्तेत मिसळणे श्रेष्ठ आहे. कारण एकदेशी सत्तेत अनादिकालापासून मानलेल्या अहंकाराचे संस्कार राहतात, म्हणून जर त्यात अनंत सत्तेची स्थापना कराल, तर तो अहंकार लवकर नष्ट होणार नाही. परंतु एकदेशी सत्तेस अनंत सत्तेत मिसळल्यास अहंकार संपूर्णपणे राहणार नाही. कारण अनंत सत्ता मानलेली नाही, तर वास्तविक आहे.</p>
<p class="TXT">वास्तविक जीव आणि ब्रह्म यांची एकता करणेच चूक आहे. जीव आणि ब्रह्माचे ऐक्य आजपर्यंत कधी झाले नाही, कधी होणार नाही आणि कधी होऊही शकत नाही. कारण जीवात ब्रह्मभाव नाही आणि ब्रह्मात जीवभाव नाही. म्हणून जीव आणि ब्रह्माचे ऐक्य न करता जीव भाव अर्थात अहम् (मीपणा) यास समाप्त करावयाचे आहे. अहम् समाप्त होताच केवळ ब्रह्म राहते. यालाच गीतेने “वासुदेव: सर्वम्” (७।१९) म्हटले आहे. म्हणूनच हे म्हटले गेले आहे की, जीवास ब्रह्मप्राप्ती होत नाही, तर जीवभाव समाप्त झाल्यावर ब्रह्मालाच ब्रह्माची प्राप्ती होते—</p>
<p class="Shlok-Color-2">“ब्रह्मैव सन् ब्रह्माप्येति”</p>
<p class="TXT-Right">(बृहदारण्यक० ४।४।६)</p>
<p class="Shlok-Color-2">“ब्रह्म वेद ब्रह्मैव भवति”</p>
<p class="TXT-Right">(मुण्डक० ३।२।९)</p>
<p class="Shlok-Color-2">“ब्रह्मविद् ब्रह्मणि स्थित:”</p>
<p class="TXT-Right">(गीता ५।२०)</p>
<p class="TXT">भगवतांनी अहम् समाप्त झाल्यावरच ब्राह्मी स्थिती होण्याविषयी म्हटले आहे—</p>
<p class="Shlok-Color-2">निर्ममो निरहंकार: स शान्तिमधिगच्छति॥</p>
<p class="Shlok-Color-2">एषा ब्राह्मी स्थिति: पार्थ नैनां प्राप्य विमुह्यति।</p>
<p class="TXT-Right">(गीता २।७१-७२)</p>
<p class="TXT">ब्राह्मी स्थिती प्राप्त झाल्यावर मग कधी ‘अहम्’ मुळे मोहित (अहंकार विमूढात्मा) होण्याची संभावना राहत नाही.</p>
<p class="TXT">तात्पर्य आहे की, वास्तविक सत्ता एकच आहे. एकदेशी, उत्पन्न होणारी, व्यावहारिक आणि प्रातिभासिक (प्रतीत होणारी) सत्ता वास्तविक सत्ता नाहीच, तर सत्तेचा केवळ आभास आहे अर्थात ती सत्तेप्रमाणे दिसते, परंतू सत्ता नसते. वास्तविक सत्ता अनुभवात येणारी वस्तू नाही, तर अनुभवरूप आहे. आपण त्यास इंद्रिये, मन, बुद्धीद्वारा (करण) पाहू, अनुभव करू इच्छितो—ही आमची चूक आहे. जे इंद्रिये, मन, बुद्धीने पाहिले जाईल, ते सत् कसे असणार? जो सर्वांना पाहणारा (प्रकाशित करणारा) आहे, त्याला कोण पाहू शकतो? म्हणून त्या वास्तविक सत्तेचा अनुभव करावयाचा असेल, तर साधकाने अंतर्बाह्य चुप व्हावे, काहीही चिंतन करू नये.</p>
<p class="Sub-Heading" id="toc_marker-10-10">(औ) शरणागती</p>
<p class="TXT">ज्यात विचाराचे प्राधान्य नसते, उलट श्रद्धाविश्वासाचे प्राधान्य असते, असा साधक “मी संसाराचा नाही आणि संसार माझा नाही, उलट मी परमात्म्याचा आहे आणि परमात्मा माझे आहेत”—अशा प्रकारे संसाराशी विमुख होऊन परमात्म सम्मुख होतो अर्थात परमात्म्यास शरण जातो.</p>
<p class="TXT">जेव्हा साधक स्वत:स कोणत्याही साधनेच्या योग्य समजत नाही, अर्थात स्वत:च्या सामर्थ्याने काहीही करू शकत नाही आणि परमात्म-प्राप्ती केल्याविना राहू शकत नाही, तेव्हा तो शरणागतीचा अधिकारी होतो*.</p>
<p class="Shlok-Color-2">* हौं हारॺौ करि जतन बिबिध बिधि अतिसै प्रबल अजै।</p>
<p class="Shlok-Color-2">तुलसिदास बस होइ तबहिं जब प्रेरक प्रभु बरजै॥</p>
<p class="TXT-Right">(विनयपत्रिका ८९)</p>
<p class="TXT">जसे झोप स्वाभाविक येते, त्यासाठी काही परिश्रम (अभ्यास) करावा लागत नाही, तसेच जेव्हा साधक संसारापासून निराश होतो आणि परमात्म्याची आशा सुटत नाही, तेव्हा तो स्वाभाविकच परमात्म्यास शरण होतो. शरण होण्यासाठी त्याला कोणताही अभ्यास करावा लागत नाही, कारण शरण होण्यात कोणत्याही करणाची आवश्यकता नाही, तर भावाची आवश्यकता असते. भाव स्व चा असतो, कोणत्या करणाचा नसतो. जसे कन्येचा विवाह होतो त्यावेळी “आता मी पतीची आहे” असा भाव होताच तिचा माता-पित्याशी संबंध-विच्छेद होतो आणि पतीशी संबंध जडतो. पतीशी संबंध जोडण्यात कोणत्या करणाची आवश्यकता आहे? कोणता अभ्यास करण्याची आवश्यकता आहे? अर्थात कोणत्याही करणाची, अभ्यासाची जरूर नाही. “मी पतीची आहे” ही मान्यता (स्वीकृती)स्वची आहे, कोणत्या करणाची नाही* मन-बुद्धी प्रकृतीचे अंश आहेत आणि स्व परमात्म्याचा अंश आहे. म्हणून परमात्म्याला शरण होण्यात मन-बुद्धी इत्यादीची किंचिन्मात्रही आवश्यकता नाही, तर स्व-ची आवश्यकता आहे. परमात्म्याला शरण स्व होतो, मन-बुद्धी नाही. तात्पर्य हे आहे की, परमात्मप्राप्तीत बोध आणि भाव अपेक्षित आहे, करण अपेक्षित नाही. जेथे स्व ने काम होते, तेथे करणाची अपेक्षा नसते.</p>
<p class="Footnotes">* मन-बुद्घीची जी मान्यता असते, तिची विस्मृती होते, परंतु स्वयंकडून होणाऱ्या मान्यतेची विस्मृती होत नाही, तिचे स्मरण करावे लागत नाही. जसे <span class="char-style-override-5">“मी विवाहित आहे”</span>—ही मान्यता स्व ची असते. म्हणून स्मरण न करताही हे कधी विसरले जात नाही. विवाहात तर नवीन संबंध होतो, परंतु परमात्म्याचा संबंध अनादिकाला-पासून स्वत: आहे. जर नवीन (बनावटी) संबंधाचीसुद्घा विस्मृती होत नाही, तर मग स्वत: सिद्घ संबंधाची विस्मृती होऊच कशी शकते? <span class="char-style-override-5">“यज्ज्ञात्वा न पुनर्मोहम्”</span> (गीता ४।३५)</p>
<p class="TXT">एक “पराचा” आश्रय (पराश्रय) आहे आणि दुसरा “स्व” चा आश्रय (स्वाश्रय) आहे. आठ प्रकारची अपरा प्रकृती (पंचमहाभूत, मन-बुद्धी-अहंकार) अर्थात. स्थूल सूक्ष्म तसेच कारण—तिन्ही शरीर तसेच संसार “पर” आहे आणि यांचा आश्रय आहे “पराश्रय.” क्रिया आणि पदार्थाचा आश्रय स्थूल शरीराचा आश्रय आहे, मन-बुद्धीचा अर्थात चिंतन, मनन, ध्यान इत्यादींचा आश्रय सूक्ष्म शरीराचा आश्रय आहे आणि अहंकाराचा, स्वभावाचा तसेच समाधीचा आश्रय कारणशरीराचा आश्रय आहे.</p>
<p class="TXT">स्वरूपाचा आश्रयसुद्धा “स्वाश्रय” आहे आणि परमात्म्याचा आश्रयसुद्धा “स्वाश्रय” आहे* कारण “स्व” चे दोन अर्थ होतात—स्वयं (स्वरूप) आणि स्वकीय. परमात्मा स्वकीय आहे, कारण त्याचा आपल्याशी अखंड संबंध आहे. तात्पर्य हे आहे की, जो कोणत्याही देश, काल, क्रिया, वस्तू, व्यक्ती, अवस्था, परिस्थिती, घटना इत्यादीत आपणापासून वेगळे होऊ शकत नाही आणि आपण त्यापासून वेगळे होऊ शकत नाही, तोच “स्वकीय” (आपला) होऊ शकतो. जे प्रत्येक देश, काल, क्रिया, वस्तू, व्यक्ती, अवस्था, परिस्थिती, घटना इत्यादीत निरंतर आपणापासून वेगळे होत आहे, त्याचा आश्रय (पराश्रय) घेतल्यानेच स्वकीयाचा आश्रय (स्वाश्रय) अनुभवास येत नाही.</p>
<p class="Footnotes">* आश्रय, अवलंबन, अधीनता, प्रपत्ती आणि आधार हे सर्व शब्द शरणागतीचे पर्याय आहेत, परंतु यांच्यात थोडा फरक आहे. जसे पृथ्वीच्या आधाराशिवाय आपण राहू शकत नाही, तसेच भगवंताच्या आधाराविना आपणाला राहणे शक्य नाही—हा भगवंताचा “आश्रय” आहे. हाताचे हाड तुटले तर डॉक्टरलोक त्यावर पट्टी बांधून हातास मानेच्या आधारावर लटकवितात, तसेच भगवंताचा आधार घेण्याचे (पकडण्याचे) नाव “अवलंबन” आहे. भगवंतांना मालक मानून त्यांचा दास बनणे “अधीनता” आहे. भगवंताच्या चरणावर लोळण घेणे “प्रपत्ती” आहे. पाण्यात बुडत असलेल्यास एखादा वृक्ष, शीला इत्यादीचा आधार मिळावा, तसेच संसार समुद्रात-बुडण्याच्या भीतीने भगवंताचा आश्रय घेणे “आधार” आहे.</p>
<p class="TXT">जीवाच्या बंधनाचे मुख्य कारण अहंकाराचा आश्रय (पराश्रय) आहे. अहंकाराचा आश्रयच उच्च-नीच योनीत जन्म घेण्यालाकारण आहे—<span class="char-style-override-5">“कारणं गुणसङ्गोऽस्य सदसद्योनिजन्मसु” </span>(गीता १३।२१) अहंकाराचा संगच गुणांचा संग आहे कारण अहंकारसुद्धा सात्त्विक, राजस आणि तामस तिन्ही गुणांनी युक्त असतो—<span class="char-style-override-5">“वैकारिकस्तैजसश्च तामसश्चेत्यहं त्रिवृत्”</span> (श्रीमद्भा० ११।२४।७) अहंकाराचा आश्रय घेतल्याने जीव स्वत:स आणि अहंकारास वेगवेगळे समजत नाही, एकच समजतो. म्हणून त्यात परिच्छिन्नता, व्यक्तित्व, पराधीनता, अभाव, बंधन, कर्तृत्व, भोक्तृत्व इत्यादी दोष येतातच. अहंकाराचा आश्रय सुटताच सर्वदोष निवृत्त होतात. अहंकाराचा आश्रय (पराश्रय) सोडण्यासाठी “निराश्रय” अथवा “स्वाश्रय” होणे आवश्यक आहे.</p>
<p class="TXT">कर्मयोगात “निराश्रय” अर्थात कर्मफलाश्रय ह्याचा त्याग होतो—अनाश्रित: कर्मफलम् (गीता ६।१) <span class="char-style-override-5">“त्यक्त्वा कर्मफलासङ्गं नित्यतृप्तो निराश्रय:”</span> (गीता ४।२०) जी काही उत्पन्न आणि नष्ट होणारी वस्तू आहे, ती सर्व “कर्मफल आहे. कर्मफलाचा आश्रय घेतल्याने वारंवार जन्म-मरण होते आणि मिळत काहीच नाही—<span class="char-style-override-5">“फले सक्तो निबध्यते”</span> (गीता ५।१२) कारण प्रत्येक कर्माचा आदी आणि अंत होत असतो, मग त्यापासून मिळणारे फल अविनाशी कसे होऊ शकते? निराश्रय होताच स्वत:सिद्ध “स्वाश्रय” (स्वरूपाचा आश्रय) याचा अनुभव होतो.</p>
<p class="TXT">ज्ञानयोगात “स्वाश्रय” अर्थात स्वरूपाचा आश्रय असतो. स्वरूपाश्रयाने साधकास मुक्ती प्राप्त होते. परंतु स्वरूपाश्रयात अहंकाराचा लेश राहू शकतो, कारण यात मुक्तीचा (स्वतंत्रतेचा) अभिमान राहतो. म्हणूनच गीतेने <span class="char-style-override-5">“अहं ब्रह्मास्मि”</span> (मी ब्रह्म आहे) यास उच्च मानले नाही, तर <span class="char-style-override-5">“वासुदेव: सर्वम्”</span> (सर्व काही परमात्माच आहे) यास उच्च मानले आहे, कारण यात अहंकार (व्यक्तित्व) राहत नाही.</p>
<p class="TXT">भक्तियोगात “स्वाश्रय” अर्थात स्वकीय परमात्म्याचा आश्रय असतो. “स्व” चा (स्वरुपाचा) आश्रय घेण्यापेक्षा स्वकीयाचा आश्रय घेणे श्रेष्ठ आहे. कारण “स्व” चा आश्रय घेतल्याने मनुष्य मुक्ती (अखंडरस) प्राप्त करू शकतो, परंतु अलौकिक प्रेम (अनंतरस) प्राप्त करू शकत नाही<span class="char-style-override-4">१</span> प्रेम प्राप्ती स्वकीय परमात्म्याचा आश्रय घेतल्यानेच होते. प्रेम प्राप्त झाल्यावर अहंकार संपूर्णपणे नष्ट होतो.<span class="char-style-override-4">२</span></p>
<p class="Footnotes-Bold">१-ब्रह्मभूत: प्रसन्नात्मा न शोचति न काङ्क्षति।</p>
<p class="Footnotes-Bold">सम: सर्वेषु भूतेषु मद्भक्तिं लभते पराम्॥</p>
<p class="Footnotes-Right">(गीता १८।५४)</p>
<p class="Footnotes">२-भगवंतांनी मुक्ती तर पूतनेलासुद्घा दिली होती, परंतु यशोदेस मात्र स्वत:च स्वत:ला देऊन टाकले.</p>
<p class="Sub-Heading" id="toc_marker-10-11">(अं) मौन-साधन</p>
<p class="TXT">मौन राहणे अर्थात कशाचेही चिंतन न करणे—हे परमात्म-तत्त्व प्राप्तीचे श्रेष्ठातील श्रेष्ठ साधन आहे. हे साधन संपूर्णपणे करणनिरपेक्ष आहे. चिंतन करण्यानेच संसाराचा संबंध चिकटतो. कारण चिंतन करणे, वृत्ती लावणे याचा अर्थ नाशवान, परिवर्तन-शील वस्तूस महत्त्व देणे आहे. नाशवानास महत्त्व देणे, त्याची आवश्यकता मानणे त्याचे साहाय्य घेणे हीच तत्त्वप्राप्तीत मुख्य बाधा आहे. अविनाशीची प्राप्ती नाशवान‍्द्वारा होत नाही, तर नाशवानाच्या त्यागाने होते. जडाद्वारा चेतनाची प्राप्ती कशी होऊ शकते? असत‍्द्वारा सत‍्ची प्राप्ती कशी होऊ शकते? परिवर्तनशीलद्वारा अपरिवर्तनशीलाची प्राप्ती कशी होऊ शकते? क्षणभंगुरद्वारा संपूर्णपणे निर्विकार असलेल्या तत्त्वाची प्राप्ती कशी होऊ शकते? नाशवान, जड, असत, परिवर्तनशील, क्षणभंगुर यांच्याशी संबंध-विच्छेद झाल्यास तत्त्वप्राप्ती सहजच आहे. म्हणून नाशवानास महत्त्व देण्याविषयीचा, त्याची साहाय्यता घेण्याविषयीचा भाव साधकाने आरंभापासूनच ठेवावयास नको. शास्त्रात असे आले—<span class="char-style-override-5">“देवो भूत्वा देवं यजेत्”</span> देवता होऊन देवतांचे पूजन करावे” म्हणून अक्रिय आणि अचिंत्य होऊनच अक्रिय आणि अचिंत्य तत्त्व प्राप्त करावे.</p>
<p class="TXT">गीतेत आले आहे—</p>
<p class="Shlok-Color-2">“आत्मसंस्थं मन: कृत्वा न किञ्चिदपि चिन्तयेत्”</p>
<p class="TXT-Right">(६।२५)</p>
<p class="TXT">“परमात्मस्वरूपात मनास (बुद्धीस) सम्यक् प्रकाराने स्थापन करून मग काहीही चिंतन करू नये.”</p>
<p class="TXT">तात्पर्य हे आहे की, संपूर्ण देश, काल, क्रिया, वस्तू, व्यक्ती, अवस्था, परिस्थिती, घटना, इत्यादीत एकच परमात्मतत्त्व “आहे,” रूपाने (सत्ता रूपाने) जसेच्या तसे परिपूर्ण आहे. देश, काल इत्यादीचा तर अभाव आहे, परंतु परमात्मतत्त्वाचा नित्य भाव आहे. अशाप्रकारे साधकाने आरंभीच “परमात्मतत्त्व आहे” असा निश्चय मन-बुद्धीने करावा. मग हा निश्चयही सोडून द्यावा आणि मौन व्हावे अर्थात कशाचेही चिंतन करू नये. संसाराचेही चिंतन करू नये, स्वरूपाचेही चिंतन करू नये किंवा परमात्म्याचेही चिंतन करू नये. कशाचेही चिंतन कराल तर त्यात संसार येणारच. कारण कशाचेही चिंतन केल्यास चित्त (करण) बरोबर राहील. करण बरोबर राहील तर संसाराचा त्याग होणार नाही, कारण करणसुद्धा संसारच आहे. म्हणून <span class="char-style-override-5">“न किञ्चिदपि चिन्तयेत्”</span> (कशाचेही चिंतन करू नये) यात करणाशी संबंध-विच्छेद आहे, कारण जर करण बरोबर राहणार नाही, तरच वास्तविक ध्यान होईल. सूक्ष्मातीसूक्ष्म चिंतन केले तरीसुद्धा वृत्ती राहतच असते, वृत्तीचा अभाव होत नाही. परंतु कशाचेही चिंतन करण्याचा भाव न राहिल्यास वृत्ती आपोआप शांत होते. म्हणून साधकाने चिंतनाची सर्वथा उपेक्षा करावयाची आहे.</p>
<p class="TXT">कशाचेही चिंतन न केल्यास जर आपोआप कोणते चिंतन झाले तर साधकाने त्याविषयी राग-द्वेष करू नये, चांगले-वाईट समजू नये आणि त्यास आपणात मानू नये. चिंतन करावयाचे नाही परंतु चिंतन झाले तर त्याचा कोणताही दोष नाही. वारा आपोआप वाहत असतो, थंडी-उष्णता आपोआप येतात, पाऊस आपोआप पडतो तर त्याचा आपणास कोणताही दोष लागत नाही, दोष तर करण्याचा लागतो. म्हणून चिंतन झाले तरी त्याची उपेक्षा ठेवावी, त्याच्याशी आपणास मिसळू नये अर्थात चिंतन माझ्यात होत आहे आणि माझे होत आहे असे मानू नये. चिंतन मनात होते आणि माझा मनाशी कोणताही संबंध नाही.</p>
<p class="TXT">साधकाचे ठिकाणी चिंतन न करण्याचासुद्धा आग्रह नसावा. त्याचा मन न लागण्याचा, मन हटविण्याचा, मनास स्थिर करण्याचा, मनाची चंचलता नाहीशी करण्याचा आग्रह नसावा. कोणती वृत्ती बाणण्याचा, कोणती वृत्ती हटविण्याचा, डोळे-कान उघडण्याचा अथवा बंदकरण्याचा, काही करण्याचा, काही न करण्याचा आग्रह नसावा—<span class="char-style-override-5">“नैव तस्य कृतेनार्थो नाकृतेनेह कश्चन”</span> (गीता ३।१८). अशा प्रकारे कोणताही आग्रह न ठेवता साधकाने उदासीन व्हावे तसेच मौन व्हावे—</p>
<p class="Shlok-Color-2">उदासीनवदासीनो गुणैर्यो न विचाल्यते।</p>
<p class="Shlok-Color-2">गुणा वर्तन्त इत्येव योऽवतिष्ठति नेङ्गते॥</p>
<p class="TXT-Right">(गीता १४।२३)</p>
<p class="TXT">“जो उदासीनाप्रमाणे स्थित आहे आणि जो गुणांद्वारा विचलित केला जाऊ शकत नाही तसेच गुणच गुणात वर्तत आहेत—अशा भावनेने जो स्वत:च्या स्वरूपातच स्थित राहतो आणि स्वत: कोणतीही क्रिया करीत नाही.”</p>
<p class="TXT">जसे झोप घेण्यासाठी कोणताही उद्योग, परिश्रम करावा लागत नाही, तर स्वत: स्वाभाविक झोप येते, तसेच मौन होण्यासाठी कोणताही उद्योग करावयाचा नाही, तर स्वत: स्वाभाविक चुप, शांत व्हावयाचे आहे. साधक-दिवसातून अनेक वेळा, काम करीत असता एक-दोन सेकंदासाठीसुद्धा चुप, शांत होईल तर त्याला वास्तविक मौन होणे बाणेल अर्थात जडतेशी संबंध-विच्छेद तसेच स्वत:सिद्ध तत्त्वाचा अनुभव होईल. मग तो सर्व करत असतांनासुद्धा निरंतर मौन राहील, ही समाधीपेक्षाही उच्च “सहजावस्था” आहे.</p>
<p class="Shlok-Color-2">उत्तमा सहजावस्था मध्यमा ध्यानधारणा।</p>
<p class="Shlok-Color-2">कनिष्ठा शास्त्रचिन्ता च तीर्थयात्राऽधमाऽधमा॥</p>
<p class="TXT">अवस्थेचे ज्यांना संस्कार आहेत, त्यांना समजाविण्यासाठी ह्या स्थितीला “सहजावस्था” म्हणतात, परंतु वास्तविक ही अवस्था नाही, तर अवस्थातीत आहे. कारण अवस्था प्रकृतीत होते, तत्त्वात होत नाही. वास्तविक मौन साधनेने साधक सहजावस्था (सहज समाधी), तत्त्वज्ञान, जीवन्मुक्ती, भगवद्दर्शन इत्यादी जे काही इच्छितो, तेच त्याला प्राप्त होते. मौन राहिल्याने साधक स्थूल, सूक्ष्म आणि कारण तिन्ही शरीराहून सुगमतेने अतीत होतो तसेच त्याचा अहम् आपोआप नाहीसा होतो. कर्मयोग, ज्ञानयोग, भक्तियोग इत्यादी कोणत्याही योगमार्गाचा साधक का असेना, मौन साधन सर्वासाठी अत्यंत उपयोगी आहे. हे मौन-साधन सर्व शक्तींचा खजाना आहे, कारण संपूर्ण शक्ती अक्रिय तत्त्वापासूनच उत्पन्न होतात आणि त्यातच विलीन होतात. या साधनेने एक विलक्षण शांती मिळते, ज्यामुळे राग-द्वेषादी दोष नाहीसे करण्याचे सामर्थ्य आपोआप येते आणि अनुकूलता-प्रतिकूलतेचा मुळीच परिणाम होत नाही. एवढेच नव्हे तर जो लाभ धर्ममेघ समाधीनेही होत नाही, तो लाभ मौन साधनेने होतो. तात्पर्य हे आहे की, मौन साधन संपूर्ण साधनांचे अंतिम साधन आहे. या साधनेने पूर्णता प्राप्त होते अर्थात <span class="char-style-override-5">“वासुदेव: सर्वम्”</span> (सर्वकाही परमात्माच आहे)—असा अनुभव येतो.*</p>
<p class="Footnotes">* मौन-साधनेच्या विषयात अधिक जाणून घेण्यासाठी गीताप्रेसकडून प्रकाशित झालेले “सहज-साधना” पुस्तक वाचावे.</p>
<p class="TXT">शंका—करण निरपेक्ष साधनाचे जे विवेचन झाले आहे, त्याचे चिंतन, मनन करू तरच स्वत:च्या विवेकाचा आदर होईल. चिंतन-मनन मन-बुद्धीनेच (करणानेच) होते, तर हे करणनिरपेक्ष साधन कसे समजावे?</p>
<p class="TXT">समाधान—साधनेस “करणनिरपेक्ष” (विवेकप्रधान) म्हटले गेले आहे, “करणरहित” (क्रियारहित) नाही. करणनिरपेक्ष साधनेत जोपर्यंत साधकाचे ठिकाणी थोडीसुद्धा परिच्छिन्नता असेल, तोपर्यंत तो चिंतन मनन करेल, परंतु त्यात मुख्यत: चिंतन-मनन करण्याची अर्थांत तत्त्वात मन-बुद्धी लावण्याची नसून विवेकाचीच असते. अचिंत्य तत्त्वाकडे दृष्टी राहिल्यास त्यात विवेकाचा आदर मुख्य असतो. तात्पर्य हे आहे की, या विवेचनाचे लक्ष्य चिंतन-मनन, ध्यान, एकाग्रता, समाधी इत्यादीकडे नाही, तर चिंतन-मनन इत्यादीहून अतीत तसेच यांना प्रकाशित करणारे जे वास्तविक तत्त्व आहे, त्याकडे आहे.</p>
<p class="TXT">वास्तविक पाहिले तर विवेकाचा आदर करण्यासाठी चिंतन-मनन अथवा अभ्यास करण्याची गरजच नाही, तर चूकीची मान्यता नाहीशी करून वास्तविक गोष्टीची केवळ स्वीकृतीची गरज आहे. अभ्यास करणांनी होतो आणि स्वीकृती स्वकडून होते. अभ्यासाने तत्त्वबोध कधी झाला नाही, होणार नाही, होणे संभवतच नाही. कारण अभ्यासाने एक नवीन अवस्था बनते तसेच परिच्छिन्नता आणखी दृढ होते, मग त्यापासून अवस्थातीत तसेच अपरिच्छिन्न तत्त्वाची प्राप्ती कशी होऊ शकते? तात्पर्य हे आहे की, केवळ चूक मान्यतेचा निषेध करावयाचा आहे, अभ्यास करावयाचा नाही.</p>
<p class="TXT">करणसापेक्ष साधनेतसुद्धा विवेक असतो आणि करणनिरपेक्ष साधनेतसुद्धा करण असते. परंतु करणसापेक्ष साधनेत करणाची (क्रियेची) प्रधानता राहते तसेच करणनिरपेक्ष साधनेत विवेकाची प्रधानता राहते.</p>
<p class="TXT">करणसापेक्ष साधनेचा महिमासुद्धा विवेकामुळेच आहे, करणामुळे नाही. विवेकाविना करण आंधळे अहे. जर करणाबरोबर विवेक नसेल तर करणसापेक्ष साधन होणारच नाही. म्हणूनच साधनेला “करणरहित” न म्हणता “करणसापेक्ष” अथवा “करणनिरपेक्ष” म्हटले गेले आहे. जर करणसापेक्ष साधनेतून विवेक काढून टाकला तर जडता येईल अर्थात साधन होणारच नाही आणि करणनिरपेक्ष साधनेतून करण काढून टाकले तर चिन्मयता येईल अर्थात बोध होईल, साधन सिद्ध होईल. विवेकाविना करण जड, दगड आहे आणि करणाविना विवेक बोध आहे. चिन्मयतेच्या (बोधाच्या) प्राप्तीत जडाची मानलेली सत्ताच बाधक आहे.</p>
<p class="TXT">विवेक अर्धा सत् आणि अर्धा असत् आहे अर्थात विवेकात सत् असत् दोन्ही आहेत, परंतु करण मात्र पूर्ण असत‍्च आहे. विवेकात सत् आणि असत् दोन्ही राहिल्याने असत् तर सुटून जाईल आणि सत् राहील. म्हणून विवेकात तर ग्राह्य (सत्) आणि त्याज्य (असत्) दोन्ही अंश राहतात, परंतु करणात केवळ त्याज्य अंशच (असत् च) राहतो. म्हणून विवेक तर बोधात परिणत होतो आणि करणाचा संबंध-विच्छेद होतो, जो पूर्वीपासूनच आहे. तात्पर्य हे निघाले की, विवेकात जडाच्या त्यागाचे सामर्थ्य आहे, परंतु करणात जडाच्या त्यागाचे सामर्थ्य नाही, कारण करण स्वत: जडच आहे.</p>


<p class="Page-Break"> </p>
<p class="Heading" id="toc_marker-11">९. करणसापेक्ष आणि करणनिरपेक्ष साधनात भेद</p>
<p class="TXT">एक निर्माण होत असते आणि एकाचा शोध होत असतो. निर्माण अशा वस्तूचे होत असते जे पूर्वी नसते तसेच कृतिसाध्य असते आणि शोध त्याचा होत असतो, जी वस्तू पूर्वीपासूनच स्वत:सिद्ध असते. करणसापेक्ष साधनेत अभ्यासाद्वारे एखाद्या नवीन वस्तूची निर्मिती होते आणि करणनिरपेक्ष साधनेत अवस्थातीत तसेच नित्यप्राप्त तत्त्वाचा शोध होतो—<span class="char-style-override-5">“अतत्त्यजन्तो मृगयन्ति सन्त:”</span> (श्रीमद्भा० १०।१४।२८), <span class="char-style-override-5">“तत: पदं तत्परिमार्गितव्यम्” </span>(गीता १५।४).</p>
<p class="TXT">करणसापेक्ष साधनेत मन-बुद्धी (करण) परमात्म्यात लावण्यानेच त्यांची प्राप्ती होते, ही गोष्ट मुख्य आहे. करणनिरपेक्ष साधनेत नित्यप्राप्त असलेली परमात्मप्राप्ती करणाद्वारा होत नाही, तर करणाच्या त्यागाने आपोआप होते, ही मुख्य गोष्ट आहे.</p>
<p class="TXT">करणसापेक्ष साधनेत बुद्धीची प्रधानता असते, म्हणून त्यात ब्रह्म, ईश्वर, जीव, प्रकृती, जगत इत्यादी सर्व बुद्धीचे विषय असतात. करणनिरपेक्ष साधनेत विवेकाची प्रधानता असते. करणाच्या उपयोगात तर विवेकाची आवश्यकता आहे, परंतु विवेकाच्या उपयोगात करणाची आवश्यकता नाही.</p>
<p class="TXT">करणसापेक्ष साधनेत करणाशी (बुद्धीशी) संबंध-विच्छेद झाल्यास बोध होतो आणि करणनिरपेक्ष साधनेत विवेकच बोधात परिणत होतो, कारण विवेक नित्य आहे आणि करण अनित्य आहे.</p>
<p class="TXT">ज्ञानमयवृत्तीने जगतास ब्रह्ममय पाहणे अर्थात वृत्तींचा अंगिकार करून चेतनास पाहणे करणसापेक्ष साधन आहे आणि विवेकाद्वारा वृत्तींची उपेक्षा करून स्वत: सिद्ध स्वरूपात स्थित होणे करणनिरपेक्ष साधन आहे. जसे, तुळशीपासून बनविलेल्या माळेच्या मण्याच्या आत सूत पाहणे अर्थात, मण्याबरोबर सूत पाहणे करणसापेक्ष साधन आहे आणि आरंभी मण्यांच्या आत सूत पाहून मग मण्यांना सोडून देणे अर्थात केवळ सूत पाहणे करणनिरपेक्ष साधन आहे.</p>
<p class="TXT">मी, तू, हा आणि तो—या चारीत “आहे” (सत्ता) समान आहे, परंतु “मी” ची साथ असल्याने तो “आहे” एकदेशी “व्यक्ती” बनतो. “मी” चा अंगिकार करून “आहे” स पाहणे करणसापेक्ष साधन आहे. म्हणून “मी ब्रह्म आहे”—ही मान्यता (बुद्धीची असल्यामुळे) करणसापेक्ष आहे आणि “मी नाही, ब्रह्मच आहे”—ही मान्यता (स्व ची असल्याकारणाने) करणनिरपेक्ष आहे.</p>
<p class="TXT">दोरीवर साप दिसतो—यात रज्जूसहित (रज्जूची उपाधी असणारे) चेतन “अधिष्ठान” आहे, साप “अध्यस्त” आहे आणि दोरीवर साप दिसणे “अध्यास” आहे. अध्यस्तवस्तूच्या अनुषंगाने अधिष्ठानाचे ज्ञान करून घेणे करणसापेक्ष साधन आहे आणि विवेकास प्राधान्य देऊन अध्यस्तवस्तूचा बोध (अत्यंत अभावाचा अनुभव) करून अधिष्ठानात (चेतन तत्त्वात) स्थित होणे करणनिरपेक्ष साधन आहे.</p>
<p class="TXT">करणसापेक्ष साधनेत अभ्यास मुख्य आहे आणि करणनिरपेक्ष साधनेत विवेकाचा आदर मुख्य आहे. अभ्यासात क्रिया आहे आणि विवेक क्रियारहित आहे.</p>
<p class="TXT">करणसापेक्ष साधनेत “क्रिया” (करणे) हिची मुख्यता आहे आणि करणनिरपेक्ष साधनेत “भाव” (मानणे) आणि “बोधा” ची (जाणणेची) मुख्यता आहे.</p>
<p class="TXT">करणसापेक्ष साधनेत अभ्यास मुख्य असल्यामुळे साधन तात्काळ सिद्ध होत नाही* आणि करणनिरपेक्ष साधनेत विवेकास मुख्य आदर असल्याकारणाने साधन तात्काळ सिद्ध होते. कारण करणसापेक्ष साधनेत तर एक अवस्था बनते, परंतु करणनिरपेक्ष साधनेत अवस्था बनत नाही, तर अवस्थेशी संबंध-विच्छेद होतो तसेच अवस्थातीत स्वत:सिद्ध तत्त्वाचा अनुभव होतो.</p>
<p class="Footnotes-Bold">* तत्र स्थितौ यत्नोऽभ्यास:। </p>
<p class="Footnotes-Bold">स तु दीर्घकालनैरन्तर्यसत्काराऽऽसेवितो दृढभूमि:।</p>
<p class="Footnotes-Right">(योगदर्शन १।१३-१४)</p>
<p class="Footnotes">“चित्ताच्या स्थिरतेसाठी प्रयत्न करणे अभ्यास आहे. तो अभ्यास दीर्घ काळपर्यंत निरंतर आणि आदरपूर्वक सांगोपांग आचरणात आणल्यावर दृढ अवस्थेचा होतो.”</p>
<p class="TXT">करणसापेक्ष साधनेत मुमुक्षुतेची मुख्यता आहे आणि करण-निरपेक्ष साधनेत जिज्ञासेची मुख्यता आहे. मुमुक्षुतेत बंधनातून मुक्त होण्याची इच्छा असते आणि जिज्ञासेत तत्त्व जाणण्याची इच्छा असते. म्हणून मुमुक्षुतेत बंधनाच्या दु:खाची प्रधानता आहे आणि जिज्ञासेत सत-असतच्या विवेकाची प्रधानता आहे.</p>
<p class="TXT">मन भगवंतात लावणे करणसापेक्ष साधन आहे आणि संसाराच्या संबंधाचा निषेध करून “मी भगवंताचा आहे आणि भगवंत माझे आहेत”—अशा प्रकारे आपण-आपल्याला भगवंतात लावणे करणनिरपेक्ष साधन आहे.</p>
<p class="TXT">करणसापेक्ष साधनेत मनासह स्वरूपात स्थिती होते—<span class="char-style-override-5">“यदा विनियतं चित्तमात्मन्येवावतिष्ठते।”</span> (गीता ६।१८). म्हणून मनाबरोबर संबंध राहिल्याने योगभ्रष्ट होण्याची संभावना राहते—<span class="char-style-override-5">“योगाच्चलितमानस:”</span> (गीता ६।३७). परंतु करणनिरपेक्ष साधनेत मनाशी संबंध नसल्याकारणाने योगभ्रष्ट (चलितमन) होण्याची संभावना राहतच नाही. करणनिरपेक्ष साधनेत पूर्वीपासूनच मनाच्या संबंधाचा त्याग असतो.</p>
<p class="TXT">जसे आरंभी एखादा साधक सकाम असतो आणि एखादा निष्काम असतो, परंतु सकाम साधकास शेवटी निष्काम झाल्यावरच तत्त्वाचा अनुभव होतो. तसेच आरंभी एखादा करणसापेक्ष (क्रियाप्रधान) साधन आणि एखादा करणनिरपेक्ष (विवेकप्रधान) साधन करतो, परंतु करणसापेक्ष साधन करणाऱ्यास शेवटी करणनिरपेक्ष झाल्यावरच तत्त्वाचा अनुभव होतो, कारण तत्त्व करणरहित आहे. दोन्हीत फरक एवढाच आहे की, करणसापेक्ष साधनेत पराधीनता राहते, अहम‍्चा लवकर नाश होत नाही, साधक अंतकाळी योगभ्रष्ट होऊ शकतो आणि तत्त्वाची प्राप्ती विलंबाने तसेच कठीणतेने होते. परंतु करणनिरपेक्ष साधनेत स्वतंत्रता राहते, अहम‍्चा नाश लवकर होतो, योगभ्रष्ट होण्याची संभावना राहतच नाही आणि तत्त्वाची प्राप्ती लवकर तसेच सोपेपणाने होते.*</p>
<p class="Footnotes-Bold">* संकर सहज सरूपु सम्हारा।</p>
<p class="Footnotes-Bold">लागि समाधि अखंड अपारा॥</p>
<p class="Footnotes-Right">(मानस १।५८।४)</p>
<p class="Footnotes-Bold">हरीया जाणै सहज कु, सहजां सब कुछ होय।</p>
<p class="Footnotes-Bold">सहजां सांई पाइयै, सहजां विषिया खोय॥</p>
<p class="Footnotes-Bold">सहजां मारग सहज का, सहज किया विश्राम।</p>
<p class="Footnotes-Bold">हरिया जीव'र सीव का, एक नाम अर ठाम॥</p>


<p class="Page-Break"> </p>
<p class="First-End-Page-text" id="toc_marker-12">शेवटचं पान</p>

