
<p class="First-End-Page-text para-style-override-1" id="toc_marker-1"><span class="char-style-override-1" xml:lang="en-GB">पहिले पान</span><span class="char-style-override-2" xml:lang="en-GB"></span></p>
<p class="Titel-Page---Shri-Hari">॥ श्रीहरि:॥</p>
<p class="Title-Page---Book-Name">भक्त चन्द्रिका</p>
<p class="Title-Page---Book-Name-Hindi">मराठी</p>
<p class="Tavmev-Mata--pita"> </p>
<p class="Tavmev-Mata--pita">त्वमेव माता च पिता त्वमेव</p>
<p class="Tavmev-Mata--pita">त्वमेव बन्धुश्च सखा त्वमेव।</p>
<p class="Tavmev-Mata--pita">त्वमेव विद्या द्रविणं त्वमेव</p>
<p class="Tavmev-Mata--pita">त्वमेव सर्वं मम देवदेव॥</p>
<p class="Tavmev-Mata--pita"> </p>
<p class="Title-Page---Author-Name">श्रद्धेय श्रीहनुमानप्रसादजी पोद्दार</p>
<p class="Title-Page---Author-Name"><span class="char-style-override-3">अनुवादिका - श्रीमती उमा अ. बेडेकर</span></p>
<p class="Title-Page---Gita-Seva-Trust para-style-override-2">गीता सेवा ट्रस्ट<span></span></p>


<p class="Page-Break">॥ श्रीहरि:॥</p>
<p class="Heading" id="toc_marker-2">निवेदन</p>
<p class="TXT">हे भक्त-चरित्र-मालेचे पाचवे पुष्प आहे. यातील काही गोष्टी संतलीलामृतामधून आणि काही ‘भक्तेर जय’ मधून घेतल्या आहेत. ‘भक्तेर जय’ चे लेखक गोस्वामिपाद श्री. अतुलकृष्णजींनी अनुवाद छापण्याची अनुज्ञा दिली, याबद्दल आम्ही त्यांचे कृतज्ञ आहोत. सगळ्ॺा गोष्टी अत्यंत रसप्रद आणि भक्तिभाव निर्माण करणाऱ्या आहेत. वाचकांनी याचा लाभ घ्यावयास हवा.</p>
<p class="TXT-Right para-style-override-3">हनुमानप्रसाद पोद्दार</p>


<p class="Page-Break"> </p>
<p class="Heading" id="toc_marker-3">संत सखूबाई</p>
<p class="TXT">ज्यांनी स्वत:ला सर्व प्रकारे प्रियतम परमात्म्याच्या चरणी अर्पण केले आहे, त्यांचा महिमा अपार आहे. असे लोकच खरे संत आहेत आणि अशाच शांत, जितेंद्रिय, भगवत्परायण लोकांना सुख देण्यासाठी शांत, शुद्ध सच्चिदानन्दघन भगवंताला अनेक अवतार घेऊन विविध लीला कराव्या लागतात. देवाला आपल्या प्रिय भक्तांसाठी कुठलेही कार्य वर्ज्य नाही. भक्तांना संकटापासून सोडविण्यासाठी, भक्तांच्या आगळ्ॺा भावपूर्ततेसाठी, भक्तांचे महत्त्व वाढविण्यासाठी आणि भक्तांच्या मनोरंजनासाठी देवाला हलक्यात हलके काम करावयासही संकोच वाटत नाही. संत सखूबाईच्या प्रेमभक्तीला वश होऊन देवाने जे काय केले ते वाचून किंवा ऐकून हृदय भगवत्प्रेमाने विभोर होऊन जाते.</p>
<p class="TXT">महाराष्ट्रात कृष्णा नदीच्या काठी कऱ्हाड नावाचे एक गाव आहे. तेथे एक ब्राह्मण रहात होता. त्याच्या घरात एकूण चार माणसे होती. ब्राह्मण, त्याची पत्नी, पुत्र आणि सून. ब्राह्मणाच्या सुनेचे नाव होते सखूबाई. सखू जेवढी सुशील, विनम्र, आज्ञाधारक, ईश्वरभक्त आणि सरळ हृदयाची होती, तेवढीच तिची सासू कजाग, दुष्ट, अभिमानी, कपटी आणि कठोर होती. तिचेच अनुकरण पती आणि पुत्र करत असत. तिघेही जणू एका माळेचे मणी होते. ते आपली सगळी शक्ती सखूला त्रास देण्यात खर्च करत. सकाळपासून रात्रीपर्यंत सगळी झोपल्यावर सुद्धा सखूला सतत यंत्रासारखे राबावे लागे. सखूचे शरीर अती श्रमांमुळे खंगले होते. तरीही सखू काम करताना त्रागा किंवा आळस करत नसे. ती ते आपले कर्तव्य आहे, असे समजे. घरातील सर्व कामे करत असताना ती मनातल्या मनात अखंड नामस्मरण करीत असे. केशव, विठ्ठल, रामा, कृष्णा, गोविंदा असे म्हणत म्हणत घरातील सर्व कामे मन लावून करत असे. परंतु खाष्ट सासूचा स्वभावच असा होता की, दिवसातून दहा-वीस वेळा तरी सखूचा आणि तिच्या आई-बापांचा शिव्यागाळी देऊन उद्धार केल्याशिवाय आणि सखूला लाथाबुक्‍क्यांनी तुडवल्याशिवाय तिला चैन पडत नसे. कारण नसताना शिव्या आणि मारामुळे कधी-कधी सखूच्या हृदयाला क्लेश होत. परंतु ती आपल्या सात्त्विक स्वभावामुळे थोडॺाच वेळात सर्व विसरून जायची. सासूला ती कधी उलट बोलत नसे. नवऱ्याला पण मनातील दु:ख सांगून मन हलके करणे तिच्या नशिबात नव्हते. कारण तोसुद्धा आईसारखाच सखूशी वाईट वागत असे. सदा सखूवर हात उगारलेला असे. दुष्ट, निर्दयी, कैदाशिण म्हातारी सासू सखूला पोटभर अन्नही देत नसे. घरात अनेक गोड-धोड पक्वान्ने बनत. सखूलाच ती करावी लागत. आई, वडील आणि मुलगा आनंदाने पोटभर जेवत; पण सखूला चोवीस तासात एकदाच आणि तेही शिळेपाके अन्न देत. असे असूनही सखू आपल्या कष्टांना देवाचा आशीर्वाद समजून सदोदित प्रसन्न राही. गावातील लोकांना सखूची दया येत असे. पण भांडखोर, कजाग, ब्राह्मण-ब्राह्मणीस घाबरून कोणी काही बोलत नसे. मनोमन सखू ईश्वरकृपेचा अनुभव घेत म्हणे-‘हे देवा, तू मला या घरात पाठवलेस ते चांगले केलेस. माझ्यावर प्रेमाची पाखर घालणारे सासू-सासरे आणि पती मिळाले असते तर मी या मोहमय संसारात गुंतले असते’. असा विचार करत ती आनंदित व्हायची आणि ईश्वराचे आभार मानायची.</p>
<p class="TXT">एक दिवस संधी साधून शेजारणीने तिला विचारले, ‘का गं, तुझ्या माहेरी कोणी नाही का? तू एवढे कष्ट करतेस, दु:ख भोगतेस, तरी कोणी कसे भेटून विचारपूस करत नाही?’</p>
<p class="TXT">सखू हसून म्हणाली, ‘माझे माहेर पंढरपुरी आहे आणि ते येथून फार दूर आहे. माझे आईवडील रखमाई पांडुरंग (रुक्मिणी-कृष्ण) आहेत. त्यांची अनेक मुले आहेत. म्हणून कदाचित ते मला विसरले असतील. पण कधीतरी ते नक्की माझे दु:ख दूर करतील’.</p>
<p class="TXT">पंढरपूर महाराष्ट्रामधील प्रसिद्ध तीर्थस्थान आहे. तिथे आषाढ शुक्ल एकादशीस यात्रा भरते. भजन कीर्तन करत लाखो स्त्री-पुरुष पांडुरंगाचे, विठ्ठलाचे दर्शन घेण्यासाठी येतात. पंढरपुरच्या यात्रेचे दिवस जवळ आले. भक्तांची, वारकऱ्यांची यात्रा सुरू झाली. चारी दिशांनी भक्तांच्या झुंडीच्या झुंडी हातात पताका घेऊन आणि तोंडाने भजन गात जात आहेत. मृदंग, झांजा आणि चिपळ्ॺांच्या मधुर आवाजाने आकाश दुमदुमत आहे. विठ्ठलाचे गुणगान आणि भजन-कीर्तनाच्या आनंदसागरात लोक डुंबत आहेत. पायात घुंगरू बांधून भक्तिभावाने यात्रेकरू नाचत आहेत, आनंदसागरात डुंबत आहेत. जणू काही साक्षात नादब्रह्मच अवतरले आहे.</p>
<p class="TXT">अशीच काही भक्त-मंडळी कऱ्हाडकडून जात होती. तेव्हा सखू कृष्णातीरी पाणी भरण्यास गेली होती. भक्त-मंडळींच्या भजनाने सखूचे मन आनंदित झाले. तिला पंढरपुरला जाण्याची प्रबळ इच्छा झाली. तिने मनोमन विचार केला की, घरच्या लोकांची परवानगी मिळणे केवळ अशक्य आहे. नुसते विचारले तरी लाथा, बुंक्‍क्यां नि शिव्या मिळतील. मला तर पंढरपुरला जायचेच आहे. तर मग या मंडळींबरोबर जावे हे चांगले. असा विचार करून ती भक्त-मंडळीत सामील झाली. तिच्या शेजारणीने घरी जाऊन सासूस ही गोष्ट सांगितली. ते ऐकून सासूला चेव चढला. नागिणीसारखे फूत्कार टाकत तिने मुलाचे कान भरले व त्याला कृष्णातीरी पाठविले. नवरा रागाने लालबुंद होऊन धावतच नदीकिनारी आला आणि सखूच्या झिंज्या पकडून तिला मारत फरपटत घरी घेऊन गेला. वाटेत शिव्यांच्या लाखोल्या वाहिल्या. घरी आल्यावर तिघांनी विचार केला की, ही आता अगदीच आवाक्याबाहेर जात आहे. थोडॺाशा माराने ही काही बघत नाही. मार खाऊन ती कोडगी झालेय. पंढरपुरची यात्रा अजून आठवडाभर चालणार तेव्हा हिला खांबाला बांधून उपाशी ठेवावे. तरच ही सरळ होईल. लगेच तिघांनी मिळून सखूला खांबाला करकचून बांधले. इतके की सखूच्या शरीरावर दोरीचे वळ उठले, जखमा झाल्या.</p>
<p class="TXT">सखूचे शरीर बंधनात होते. पण मनास कोणी बांधू शकत नव्हते. मन केव्हाच सर्व बंधने झुगारून ईश्वरचरणी पोहचले होते. द्वापार युगातील गोष्ट आहे. वृंदावनात एका घमेंडी विद्वानाने आपल्या साध्वी पत्नीस कृष्णदर्शनास जाऊ न देता एका अंधाऱ्या कोठडीत बंद केले होते. परंतु तिचे मन ईश्वरचरणी लीन झाले होते. म्हणून शरीराचा तिथेच त्याग करून ती सगळ्ॺांच्या आधी श्रीहरीस शरण गेली होती. आज सखूसुद्धा दु:ख विसरून देवास म्हणाली, ‘हे देवा! कृपा करा. मी आपल्या चरणांची इच्छा ठेवली असता मध्येच हे बंधन कसे आले? ह्या डोळ्ॺांना आता तुमचे पंढरपुरातील रूप दिसणार नाही का? देवा! मला मरणाची चिंता नाही, की मला कोणताही त्रास नाही. फक्त माझे डोळे एकदा आपल्या चरणांचे दर्शन करून कृतार्थ होऊ इच्छितात. मग मृत्यू आला तर नेत्र दर्शनाची इच्छा पूर्ण झाली असती. हे माझ्या जीवनघना! जगज्जीवना! तुझ्यापासून काहीच लपलेले नाही. आपण माझे माता-पिता, भाऊ-बहिण, इष्टमित्र, सगे-सोयरे आहात. मी भली-बुरी जशी आहे, तशी तुमचीच आहे. मग माझी एवढीशी प्रार्थना नाही का ऐकणार दयाघना!</p>
<p class="Shlok-Color-2">पंढरिनाथा पांडुरंगा विठ्ठल विठ्ठल श्रीकृष्णा।</p>
<p class="Shlok-Color-2">पुंडलिकवरदा पांडुरंगा हरि विठ्ठल विठ्ठल श्रीकृष्णा॥ ध्रु.॥</p>
<p class="Shlok-Color-2">अक्षर अद्वय अनाथ रक्षक अप्रमेयहरि श्रीकृष्णा ।</p>
<p class="Shlok-Color-2">अनादिपुरुषा अपार महिमा अणोरणीया श्रीकृष्णा॥ 1॥</p>
<p class="Shlok-Color-2">अतुल अमित अकलंकचरित हरि विठ्ठल विठ्ठल श्रीकृष्णा।</p>
<p class="Shlok-Color-2">अनंत अद्भुत अगाधलीला पंढरिनाथा श्रीकृष्णा॥ 2॥</p>
<p class="Shlok-Color-2">देवकिनंदन देवदेव वसुदेवतनय हरि श्रीकृष्णा।</p>
<p class="Shlok-Color-2">देवि रुक्मिणीसेवित शुभकर देवदेव हरि श्रीकृष्णा॥ 3॥</p>
<p class="Shlok-Color-2">गोवर्धनगिरिधारी गोविन्द मुरलिमनोहर श्रीकृष्णा।</p>
<p class="Shlok-Color-2">गोपीजन-मन-मोहन श्रीहरि गोकुलनंदन श्रीकृष्णा॥ 4॥</p>
<p class="Shlok-Color-2">पांडवपक्षा पांडवप्राणा पांडवरक्षक श्रीकृष्णा।</p>
<p class="Shlok-Color-2">पार्थसारथे पावनमूर्ति पंढरिनाथा श्रीकृष्णा॥ 5॥</p>
<p class="Shlok-Color-2">अनाथनाथा पंढरिनाथा रुक्मिणिनाथा श्रीनाथा।</p>
<p class="Shlok-Color-2">वैकुंठनाथा यदुकुलनाथा गोपीनाथा श्रीकृष्णा॥ 6॥</p>
<p class="Shlok-Color-2">पुंडरिकाक्षा पांचजन्यधर परमपवित्रा श्रीकृष्णा।</p>
<p class="Shlok-Color-2">पुंडलिकवरदा पांडुरंग हरि पंढरिनाथा श्रीकृष्णा॥ 7॥</p>
<p class="TXT">भक्ताची आर्त हाक कधी फुकट जात नाही. ईश्वर सर्व ऐकतो परंतु खोटॺा दांभिक मागणीकडे तो लक्ष देत नाही. खरी हाक, मग ती कितीही हळू आवाजात असो, त्रिभुवनातून ती ईश्वराच्या कानात जाते आणि त्याचे हृदय द्रवते.</p>
<p class="TXT">सखूच्या आर्त हाकेने ईश्वराचे आसन डळमळू लागले. त्याच्या मुखमंडलावर उदासीनता पसरली. जगज्जननी जगन्माता रुक्मिणी या उदासीनतेचे कारण जाणत होती. सदा प्रसन्न श्रीहरी कधी उदास होण्याची शक्यता नाही. पण कोणी भक्त उदास झाला, दु:खी झाला तर मात्र लगेच त्यांचा चेहरा उदास होतो. म्हणून देवीने विचारले, ‘भगवन्! आज कुणाची आर्त हाक आहे? कोणत्या भक्तास दुष्टांनी त्रास दिला आहे?’ भगवान म्हणाले -‘प्रिये! कारण सांगण्यास आता वेळ नाही. सखूबाई नावाची माझी एक भक्त आहे. ती आमच्या दर्शनास पंढरपुरी जात होती. तिच्या दुष्ट सासू सासऱ्यांनी व पतीने तिला बांधून ठेवले आहे. मला तिथे लगेच जावयाचे आहे.’ ईश्वरास जाणे येणे कसले! हा तर भक्तांबरोबरचा त्याचा विनोद आहे.</p>
<p class="Shlok-Color-2">हरि व्यापक सर्वत्र समाना!</p>
<p class="Shlok-Color-2">प्रेम तें प्रगट होहिं मैं जाना॥</p>
<p class="TXT">जिथे प्रेम, भक्ती असते, तिथेच प्रेमी प्रभू प्रगट होतो. भक्ताच्या प्रेमपाशात अडकलेल्या भगवंतांनी सुंदर स्त्रीचे रूप घेतले व लगेच ते सखूपाशी गेले, आणि गोड आवाजात म्हणाले, ‘बाई, मी पंढरपुरास जात आहे. तू येणार नाही का?’ ते ऐकून सखू उदास झाली व म्हणाली, ‘जायचे तर आहे, पण कशी जाऊ? मला तर इथे बांधून ठेवले आहे. मला पापिणीला पंढरपुरची यात्रा कुठली?’ स्त्रीवेषधारी देव म्हणाले, ‘बाई मी तुझी मैत्रीण आहे. तू उदास का होतेस? तुझ्या जागी मी स्वत:ला बांधून घेते. तू काळजी करू नकोस.’ सखू काही बोलणार, तोच देवांनी तिला बंधनमुक्त केले आणि पाहता पाहता पंढरपुरास पोहचवून दिले. अहाऽहाऽ! आज सखू धन्य झाली. स्वत: देवांनी तिला बंधनमुक्त केले. एवढेच नव्हे तर संसाराच्या साऱ्या बंधनातून ती मुक्त झाली. धन्य देवा धन्य!</p>
<p class="TXT">देवांनी सखूचा वेश घेतला आणि स्वत:ला सखूच्या जागी बांधून घेतले. मायेची सर्व बंधने ज्याच्या नुसत्या नावाने तुटतात, त्या देवांनी भक्तासाठी स्वत:स बांधून घेतले. एकदा देवांनी यशोदेकडून उखळाला बांधून घेतले होते. गोपींच्या प्रेमबंधनात तर कितीदातरी बांधून घेतले होते. पण आजचे हे बंधन सर्व बंधनांपेक्षा निराळे होते. त्यावेळी आपण मूल होता, सगळ्ॺांना त्रास देत होता म्हणून बांधले होते. इथे तर आपल्या भक्त सखूसाठी स्वत: सखूबाई बनून बंधन स्विकारले होते. भक्ताच्या प्रेमासाठी आपण सर्व काही करता.</p>
<p class="TXT">सखूबाईचे रूप घेतलेले देव बंधनात होते. सखूची सासू-सासरे, पती येता जाता शिव्यांच्या लाखोल्या वाहात; पण सुशील सुनेसारखे खाली मान घालून देव सहन करत होते. अशाप्रकारे पंधरा दिवस उलटले तरी सासू-सासऱ्यांच्या मनाला पाझर फुटला नाही की त्यांना दया आली नाही. पण पतीच्या मनात विचार आला की, हिला बांधल्याले पंधरा दिवस झाले. पंधरा दिवसात हिला अन्न-पाणी दिले नाही. अशाने ही मेली, तर मोठी पंचाईत होईल. आधीच आमच्या स्वभावापायी आम्ही गावात कुप्रसिद्ध आहोत. आमची अपकीर्त सगळीकडे पसरली आहे. जर का ही मेली, तर मग दुसरे लग्न होणेही अशक्य आहे. हजारो रुपये दिले तरी कोणी स्वत:ची मुलगी देणार नाही. अशा स्वार्थापोटी आणि सखूच्या ओढीने सखूजवळ जाण्याचे त्याच्या मनात आले. देवरूपी सखूचा उदास चेहरा पाहून त्याच्या मनात दया उद्भवली आणि आपल्या वाईट वर्तणुकीचा त्याला पश्चात्ताप झाला. त्याला राहवले नाही. त्याने तिच्या दोऱ्या कापल्या आणि मायेने तो तिची समजूत घालू लागला. म्हणाला, ‘प्रिये! मी फार निष्ठुर आहे. माझ्या आई-वडिलांनीही तुला फार छळले. तू खरी सती आहेस. मला क्षमा कर आणि लौकर स्नान करून काही खाऊन घे.’ पतिव्रता पत्नीसारखे शांत, नम्र, मनात समाधान झाल्यागत खाली मान घालून देव उभे होते. देवांनी विचार केला, जर मी आताच अन्तर्धान पावलो तर ही दुष्ट मंडळी सखू परत आली की, तिला छळतील. म्हणून सखू परत येईपर्यंत मला इथेच राहिले पाहिजे. ठीक आहे देवा! मग रहा इथे. जर सखूच्या ऐवजी आपण सखू झालात तर सखूबाईच्या नवऱ्याची बायको बनण्यात कसली लाज?</p>
<p class="TXT">पतीच्या आज्ञेनुसार सखूरूपी देवांनी स्नान करून स्वयंपाक केला आणि आपल्या हाताने तिघांसही जेऊ घातले. त्या स्वयंपाकाची चव काही औरच होती. सुनेच्या स्वयंपाकाची तारीफ करत करत तिघे जेवले. त्यांनी जन्मात पहिल्यांदाच सुनेच्या स्वयंपाकाची तारीफ केली. का नाही करणार? आज सुनेच्या रूपात माधुर्याचे स्वामी भगवान स्वत: स्वहस्ते जेऊ घालत होते. अहाऽहा! सखूबाईचे नातेवाईक असल्यामुळेच त्या दुष्टांची देवाने सेवा केली. सर्वात शेवटी सखूरूपी देव जेवले. सर्व दिवस घरकामात गेला. पाणी भरणे, कचरा काढणे, दळण दळणे, भांडी घासणे, सासु-सासऱ्याचे पाय चेपणे अशी सर्व कामे देव मन लावून करू लागले.</p>
<p class="TXT">चतुर भगवंतांनी वृंदावनात विविध रूपे घेऊन बालक आणि वत्स होऊन आपआपल्या मातांना सुख दिले होते. त्यांना पत्नी होऊन पती आणि सासु-सासऱ्यांस खूष करणे मोठी बाब नव्हती. रात्री पतीचे पाय चेपले आणि त्यास खूष केले. देवास स्त्री-पुरुष हा भेद तो कसला? परमेश्वराच्या दृष्टीला स्त्री-पुरुष असा भेद नाही. जो सगळ्ॺांचा अंतरात्मा आहे, जो स्त्री-पुरुष, नपुंसक, सगळ्ॺा जीवधाऱ्यांचे एकमेव अधिष्ठान आहे, जो सर्वमय, सर्वसाक्षी आणि सर्वांचा आधार आहे, जो अज, अव्यय असूनही जन्म घेऊन लीला करताना दिसतो, जो चराचराच्या रूपात अभिव्यक्त होतो, त्या परमेश्वराला स्त्री-पुरुष हा भेद कसला? कुंभार मातीचा घडा बनवितो आणि हंडी सुद्धा बनवितो. सोनार सोन्याचा तोडा बनवितो आणि कंडीही बनवितो. हा लिंगभेद फक्त नावापुरता! बाकी माती किंवा सोन्यात काहीच फरक नसतो. आकाश सगळीकडे एकच आहे, तरी निरनिराळे आवाज ऐकू येतात. त्याचप्रमाणे देवाची रूपे हि निरनिराळ्ॺा ठिकाणी निरनिराळी भासतात. असो. आपल्या विनयी सखूरूपी देवांनी सासू-सासरे व पतीस संतुष्ट केले, सुख दिले. आता सगळे सखूबाईस मानू लागले. तिघांच्या स्वभावात विलक्षण बदल झाला. खरेच आहे. आता सुद्धा बदल नसता झाला तर कधी झाला असता?</p>
<p class="TXT">तिकडे सखू पंढरपुरास पोहचून विठ्ठलाच्या नामस्मरणात मग्न झाली. पांडुरंगाच्या सान्निध्यात ती हेही विसरून गेली की आपल्याऐवजी आपल्या घरी दुसरी एक स्त्री बंधनात आहे आणि आपण इथे आहोत. तिने पाहिले की वारकरी भक्त हाती निशाण, पताका घेऊन नाचत आहेत. मृदंग व झांजा (टाळ) वाजवून विठ्ठलाचा जयजयकार करत आहेत. सर्व भक्त आहेत. कोणांतही कसलाही भेद नाही. लहान-मोठॺाचा, श्रीमंत-गरिबाचा, जाती-पातीचा, ब्राह्मण-शूद्राचा भेद विसरून सारे भक्तिभावाने धुंद होऊन प्रेमरसात न्हाऊन निघत आहेत. विठ्ठलाच्या नावाने आकाश दुमदुमले आहे. अशा आनंदाच्या भरात सखू चन्द्रभागेच्या जलात स्नान करून विठ्ठलाच्या दर्शनास देवळात गेली. देवाचे दर्शन करता-करता आनंदसागरात डुंबली. देवाची मनोहर श्यामसुंदर मूर्त आहे. दिव्य पितांबर नेसलेला आहे, मुखावर अद्वितीय मोहमय हास्य आहे, कानात मकराकृती कुंडले आहेत, वक्षस्थळावर सुगंधित फुलांच्या, तुळशीच्या माळा आहेत. या रूपास पाहून सखू भक्तिभावाने आनंदून गेली. तिचे त्रिविध ताप शांत झाले. ती देहभान विसरून गेली. तिने मनात नक्की केले की, जोपर्यंत देहात प्राण आहे तोपर्यंत पंढरपुरच्या वेशीबाहेर जाणार नाही. तिला माहीत नव्हते की आपल्याऐवजी प्रत्यक्ष पंढरीनाथ आपल्या सासूसमोर सून बनून आपला संसार करत आहेत. प्रेमभावे दर्शन करता-करता सखू विठ्ठलाच्या ध्यानात सामावून गेली, एकरूप झाली. तिची समाधी लागली. अष्टसात्विक भाव जागृत झाले व शेवटचा भाव जागृत होताच सखूचा प्राण जडदेह सोडून गेला. शरीर निर्जीव होऊन जमिनीवर पडले. दैवयोगाने कऱ्हाडजवळच्या किवल गावचा एक ब्राह्मण तिथे दर्शनाला आला होता. त्याने सखूच्या प्रेतास ओळखले. मग बरोबरच्या यात्रेकरूंस बोलावून त्यांनी सखूची अंतिम क्रिया केली. जगत्-जननी रुक्मिणीच्या मनात विचार आला, ‘हे तर फारच झाले. हिने तर इथे देह सोडला पण हिच्या जागी माझे नाथ सून होऊन बसले आहेत. मी मात्र फसले.’ मग ती स्मशानात गेली. तिने सखूच्या अस्थी एकत्र केल्या व स्वेच्छेने तिला पुन्हा जिवंत केले. ज्या मायेमुळे सर्व चराचर विश्वाची रचना आणि नाश होतो, जी निर्गुणास सगुण आणि अविकारास विकारी करविते अशा महामायेच्या कृपादृष्टीने सखू जिवंत झाली, यात काय आश्चर्य आहे?</p>
<p class="TXT">सखू झोपेतून जागी झाल्यासारखी उठून बसली. रात्रीच्या स्वप्नात जगन्मातेने तिला सांगितले की, ‘मुली, तुझा पण फक्त असा होता ना की प्राण असेपर्यंत पंढरपुरातून जाणार नाही. मग तुझे ते शरीर तर जाळून टाकले आहे. हे दुसरे शरीर आहे. आता तू तुझे घरी जा. तुझे कल्याण होईल.</p>
<p class="TXT">जगन्मातेची आज्ञा मानून सखू दोन दिवसांनी यात्रेकरूंबरोबर कऱ्हाडला आली. सखू येत आहे हे कळताच कळशी घेऊन भगवंत नदी तीरावर आले आणि सखूच्या मैत्रिणीचे रूप घेऊन सखूस भेटले. तिला पाहताच सखूस सर्व आठवले. तिने पश्चात्तापाने रडत मैत्रिणीचे पाय धरले आणि म्हणाली, ‘सखे तुला फार त्रास झाला असेल. तू माझ्या बदल्यात बंदिस्त राहिलीस. मी तुझ्या कृपेने विठ्ठलाचे दर्शन केले. तुझे अनंत उपकार मी फेडू शकणार नाही.’ थोडॺा गोड गोष्टी करून कळशी सखूच्या हातात देऊन भगवंत तिला घरी जा म्हणाले आणि स्वत: अंतर्धान पावले. सखू कळशी घेऊन घरी पोहचली आणि काम करू लागली. तो तिला सासू-सासऱ्यांच्या आणि पतीच्या वागणुकीतील आमूलाग्र बदल पाहून आश्चर्य वाटले.</p>
<p class="TXT">दुसऱ्या दिवशी किवल गावचा तो ब्राह्मण सखूच्या मृत्यूची बातमी देण्यास कऱ्हाडला आला. तो सखूच्या घरी गेला, तिथे सखूला घरकाम करताना पाहून आश्चर्यचकित झाला. तो सखूच्या सासूस बाहेर बोलावून सांगू लागला की, ‘तुमची सून पंढरपुरी मरून गेली होती. तिला जाळून आलो आहे आणि आता ती इथे काम करताना बघून मला आश्चर्य वाटते आहे. कुठे भूत होऊन तर हि इथे आली नाही ना?’ सखूच्या सासू-सासऱ्यांनी सांगितले की, ती तर पंढरपुरी गेलीच नाही. तुमची काहीतरी चूक होत आहे. शेवटी त्या ब्राह्मणाच्या सांगण्यावरून सासूने सखूस आपल्याजवळ बोलावून विचारले की, ‘मुली! तुला तर आम्ही येथेच बांधून ठेवले होते. हा ब्राह्मण म्हणतो की, तू पंढरपुरात मेली होतीस. असे कसे झाले?’ सखू म्हणाली, ‘माझ्या सारखी एक स्त्री येथे आली आणि माझ्या जागी स्वत:स बांधून घेतले आणि मला सोडवून पंढरपुरला पाठवून दिले.’ मी पंढरपुरला नक्कीच गेले होते. तिथे सबंध एक दिवस मी बेशुद्धीत होते. नंतर स्वप्नात मला कळले की, मी मेले होते. पण रखुमाई मातेने मला जिवंत केले. पुन्हा येथे आले, तेव्हा माझ्या हातात कळशी देऊन ती स्त्री निघून गेली. नव्हे, नव्हे ते माझे देव श्री पांडुरंग होते. आपण खरे भाग्यवान आहात. आपणास घरबसल्या देवाचे दर्शन घडले.’ हे ऐकून सासू-सासरे व पतीस फार पश्चात्ताप झाला. ते म्हणू लागले, खरंच ते साक्षात् लक्ष्मीपती होते. आम्ही भक्तिहीनांनी त्यांना न ओळखता बांधून किती दु:ख दिले. तिघांची मने शुद्ध झालीच होती. आता ते देवास भजू लागले आणि सखूचे मोठे उपकार मानू लागले. देव भक्तासाठी काय करत नाही? फक्त निर्व्याज प्रेम असावे लागते. मग देवाला आपलेसे करावयास वेळ लागत नाही. तो जात-पात पाहात नाही की कुठल्या कर्माचा विचार करत नाही. वास्तविक देव आणि भक्त यांच्यात काही अंतर नाही. तो विश्वव्यापी सच्चिदानंद जगदीश्वरच भक्तरूपाने वावरतो आणि असंख्य अज्ञानी लोकांस भक्तीच्या सुखकर मार्गास लावून त्यांचा उद्धार करतो.</p>
<p class="Shlok-Color-2"><span class="char-style-override-4">बोला! भक्त व त्यांच्या भगवंताचा जयजयकार असो.</span></p>


<p class="Page-Break"> </p>
<p class="Heading" id="toc_marker-4">महाभागवत श्री ज्योतिपंत</p>
<p class="Shlok-Color-2">(1)</p>
<p class="TXT">अठराव्या शतकातील गोष्ट आहे. महाराष्ट­ प्रान्तात सातारा जिल्ह्यातील विटे नावाच्या गावात गोपाळपंत नावाचा एक गरीब ब्राह्मण होता. तो मुलांना शिकवून आपला चरितार्थ चालवी. गोपाळपंत विद्वान असून शिकविण्यात पारंगत होते. त्यावेळी विश्वविद्यालये नव्हती. परीक्षा नव्हत्या; परंतु या त्यागी गरीब गुरूंनी शिकविलेले विद्यार्थ मोठी योग्यता प्राप्त करत असत. आजचे पदवीधर आपल्या नावामागे अनेक पदव्या लावतात. तरी गोपाळपंतांच्या शिष्यांची बरोबरी करू शकत नाहीत. त्यांची सदाचारी वागणूक, श्रद्धा, संयम वगैरेंच्या तुलनेत आजचा विद्यार्थ बसूच शकत नाही. गोपाळपंतांच्या पाठशाळेतून मोठे-मोठे विद्वान नावारूपास आले.</p>
<p class="TXT">गोपाळपंतांस एक मुलगा होता. त्याचे नाव ज्योतिपंत. गोपाळपंत सर्वच मुलांना मेहनत घेऊन शिकवत. मग आपल्या मुलासाठी तर विचारूच नका. ते आपल्या मुलाला फार मोठा विद्वान करू इच्छित होते. परंतु दैवगती काही निराळीच होती. ज्योतिपंत वीस वर्षांचा झाला तरी राम नाम घेण्याशिवाय काहीच शिकला नाही. ज्योतिपंताची मुंज झाली. वडिलांनी सतत सहा महिने दिवसातून तीनदा त्याला संध्येची संथा दिली. पण त्यास गायत्री मंत्रसुद्धा पाठ झाला नाही. मुलाचा मठ्ठपणा पाहून त्यांना फार दु:ख होई. त्यांच्या दु:खाची कल्पना त्यांच्यासारख्या विद्वान पित्यासच आली असती. एक दिवस पंतांचे मन फार उद्विग्न झाले. असा मठ्ठ मुलगा असण्यापेक्षा निपुत्रिक असतो तरी चालले असते. हा मूर्ख मुलगा माझ्या कीर्तीला काळिमा लावेल. असा विचार ते करत होते, तेवढॺातच ज्योतिपंत त्यांच्यासमोर आला. त्याला पाहून अतिशय दु:खाने त्यांना संताप आला आणि रागाच्या भरात त्यांनी त्यास सांगितले की, ‘ह्या घरात रहावयाचे असल्यास शिकून विद्वान होऊन ये’ असे म्हणून त्याला घराबाहेर काढले. हे पाहून ज्योतिपंताच्या आईस फार वाईट वाटले. तिने रडत-रडत पंतांना म्हटले, ‘स्वामी! आपण हे काय केले? माझा ज्योती वेडा आहे, पण तो माझ्या हृदयाचा एकमात्र आधार आहे. एकुलत्या एक मुलास हाकलून देताना आपल्यास दया कशी आली नाही? तो कुठे गेला असेल? काय करत असेल? त्याला जेवावयास कोण देईल? तुम्ही त्याला शोधून घरी परत आणा. त्याला पाहिल्याशिवाय मी जेवणार नाही.’ असे म्हणत ती रडू लागली. तिचे बोलणे आणि रडणे ऐकून पंतांचे हृदय भरून आले. त्यांच्या डोळ्ॺातही अश्रू आले. ते मुलास शोधावयास निघाले, पण त्याचा कुठेच पत्ता लागला नाही. त्यांना कुठे माहीत होते की हे रागावणेच मुलाच्या कल्याणास कारणीभूत होईल.</p>
<p class="Shlok-Color-2">(2)</p>
<p class="TXT">वडिलांनी घरातून हाकलल्यानंतर ज्योतिपंत आपल्या मित्रांकडे आला आणि त्यांना घेऊन जवळच्या जंगलात गेला. तिथे एक गणपतीचे जुने देऊळ होते. गणपतीचे दर्शन घेऊन ज्योतिपंत म्हणाला, ‘अहाहाऽ! हे तर विद्यादाते देव भेटले, आता काही चिंता नाही, ह्यांच्याकडून चौदा विद्या आणि चौसष्ट कला मागून घेऊ.’ त्यांच्या बोलण्यात आत्मविश्वास आणि सरळपणा होता. तो देवास म्हणाला, हे दयाघना! तू आमच्यावर एवढी दया करशील ना? मुलांनीही ज्योतीच्या सुरात सूर मिसळला. तेव्हा ज्योतिपंताने सांगितले की, श्रीगणेश जोपर्यंत आपल्यावर कृपा करत नाहीत, तोपर्यंत इथे बसून त्याचे स्तवन करूया. त्याचे मित्र म्हणाले, ‘हे आमच्याने होणार नाही, तुझी इच्छा असल्यास तू बैस. आधीच फार उशीर झाला आहे. आता आणखी वेळ झाला तर आमचे आईवडील रागे भरतील,’ असे म्हणत ते सर्व जाऊ लागले. ज्योतीने त्यांना खूप समजावले; पण कोणीही त्याचे ऐकले नाही. शेवटी ज्योती म्हणाला, ‘मित्रांनो जाता तर जा. मी मात्र येथेच बसणार! तुम्ही देवळाचा दरवाजा चुन्यामातीने लिंपून टाका, म्हणजे बाहेरून कोणी मला पाहणार नाही आणि गावात माझ्याबद्दल काही सांगू नका. मुलांनी शपथा घेतल्या, दरवाजा बंद केला, लिंपला आणि आपआपल्या घरी गेले. कुणास काही सांगितले नाही.</p>
<p class="TXT">मुलाचा शोध लागला नाही, म्हणून आई-वडिलांस फार दु:ख झाले. पुत्रवियोगात रडून-रडून त्यांचे दिवस जात होते. सतत सहा दिवस उलटले, घरात चूल पेटली नाही. सातव्या रात्री गोपाळपंतांना रात्री स्वप्न पडले. स्वप्नात प्रत्यक्ष शंकर येऊन म्हणाले, ‘तुम्ही काळजी करू नका. माझ्या कृपेमुळे तुमचा मुलगा मोठा भक्त आणि यशस्वी होईल.’</p>
<p class="TXT">इकडे सहा दिवस ज्योतिपंत एकाच स्थितीत बसला होता. श्री गणेशाचे स्तवन सतत करत होता. सहा दिवसात भूक, तहान लागली नाही. सर्व लक्ष श्रीगणेशाकडे लागले. सातव्या दिवशी श्रीगणेश प्रत्यक्ष प्रगट झाले व आपला वरदहस्त ज्योतिपंताच्या मस्तकावर ठेवून त्यास हवा तो वर मागावयास सांगितले. ज्योतिपंत भानावर आला. त्याने श्रीचरणी लोटांगण घातले आणि म्हणाला, हे प्रभू! पहिल्यांदा मला फक्त विद्या हवी होती; पण आता मला फक्त तत्त्वज्ञान आणि निष्काम भक्ती हवी आहे, ह्याशिवाय मला दुसरे काहीही नको. माझी एवढी मनोकामना आपण पूर्ण करावी.</p>
<p class="TXT">श्रीगणेश ज्योतीची प्रार्थना ऐकून प्रसन्न झाले. श्रीगणेशांनी ज्योतिपंताच्या जिभेवर ॐ लिहिले आणि ते म्हणाले, ‘तुझ्या पहिल्या इच्छेनुसार तुला विद्या दिली. तुझी दुसरी इच्छासुद्धा पूर्ण होईल; पण त्यासाठी थोडा वेळ लागेल. काही दिवसांनंतर तुला काशीला जावे लागेल. तिथे सहा महिने अनुष्ठान केल्यानंतर गंगेमध्ये श्रीव्यासजी प्रगट होऊन तुला मंत्र देतील. तेव्हा तुझी इच्छा पूर्ण होईल. माझ्यावर पूर्ण विश्वास ठेव. कधी काही काम असेल तर माझे स्मरण कर, लगेच मी दर्शन देईन. आता तू आपल्या घरी जा.’</p>
<p class="TXT">विद्या मिळवून ज्योतिपंत घरी आला. आई-वडिलांस फार आनंद झाला. ज्योतिपंताने सर्व हकीकत सांगितली. त्याची विद्वत्ता पाहून त्याच्या बोलण्यावर त्यांचा विश्वास बसला. गावातील लोकांना हि हकीकत कळली, तेव्हा त्यांनी त्याच्या घरी येऊन त्याचे अभिनंदन केले. जी मुले ज्योतिपंताचे न ऐकता घरी आली होती, त्यांना पश्चात्ताप होऊ लागला.</p>
<p class="Shlok-Color-2">(3)</p>
<p class="TXT">ज्योतिपंताचे मामा पुण्यात राहात होते. पेशव्यांच्या दरबारी चांगल्या हुद्यावर असून साधनसंपन्न होते. ज्योतिपंताच्या आईने मुलास मामाकडे काम करण्यास पाठविले. श्रीमंतांकडे गरीब नातेवाईकांची कदर होत नाही. त्यांनी नाइलाजाने ठेवून घेतले व महिना चार रुपये पगाराच्या नोकरीवर ठेवले. त्याकाळी चार रुपये पगार काही कमी नव्हता. ज्योतिपंत मजेत नोकरी करू लागले.</p>
<p class="TXT">कचेरीत हिशोबाचे काम बरेच तुंबले होते. पेशव्यांनी तीन दिवसात सर्व काम पूर्ण करण्याचे फर्मान सोडले. हिशोबाचे काम इतके तुंबले होते की कचेरीतील सगळ्ॺा माणसांनी रात्रंदिवस काम केले असते तरी पुरे झाले नसते. परंतु पेशव्यांच्या हुकुमाचा अनादर करण्याची हिम्मत कुणात नव्हती. महिपतरावांना चिंता लागली. त्यांना चिंतेत बघून ज्योतिपंत मामास म्हणाले, ‘आपण चिंता करू नका. तीन दिवसात हिशोबाच्या वह्या पूर्ण होतील. एखाद्या निवांत खोलीत दौत, टाक, कागद, कामाच्या वह्या आणि बसण्यास गादी-तक्‍क्या व दिवा ठेवा. शिवाय कामाच्या वह्या आणि फलाहार ठेवून खोली बंद करा. सर्व काम पूर्ण झाल्यावर मी इशारा करीन, तेव्हा दार उघडा.’ त्यांचे हे म्हणणे ऐकून लोकांनी त्यांची थट्टा केली. पण चिंतित मामाने देवावर भरवसा ठेवून भाच्याच्या म्हणण्यानुसार एका खोलीत सर्व व्यवस्था केली आणि तो खोलीत गेल्यावर खोलीचे दार बंद केले. ज्योतिपंताने आत जाऊन विधिवत मोठॺा भक्तीने श्रीगणेशाची पूजा केली व त्याचे स्मरण केले. तत्काळ श्रीगणेश प्रगट झाले आणि त्यांनी स्मरण करण्याचे कारण विचारले. ज्योतिपंतांनी सर्व हकीकत सांगितली व हिशोब लिहिण्याची प्रार्थना केली.</p>
<p class="TXT">भक्ताच्या प्रेमापोटी देवाधिदेव हिशोब लिहिण्यास बसले आणि तीन दिवसात सर्व हिशोब लिहून अंतर्धान पावले.</p>
<p class="TXT">इकडे लोकांनी महिपतरावास समजावून सांगितले की, इतका लहान मुलगा एवढे काम तीन दिवसात कसे करील? आपण त्याच्या सांगण्यावर विश्वास ठेवून मोठी चूक केली आहे. कुठे मुलगा आत गुदमरून मेला, तर ब्रह्महत्येचे पाप लागेल. आपली बहीण कायमची दु:खी होऊन शाप देईल. त्यापेक्षा तुम्ही दरवाजा उघडून त्याला बाहेर काढा. त्यातच आपले कल्याण आहे. हिशोबाच्या कामाची काही दुसरी व्यवस्था करा.</p>
<p class="TXT">तीन दिवस झाले होते. ज्योतिपंत दरवाजा उघडण्यास सांगण्याचा विचारच करत होता; तेवढॺात त्याने बाहेरील गोष्टी ऐकल्या आणि हाक मारून दरवाजा उघडण्यास सांगितले. हिशोबाचे काम पूर्ण झालेले पाहून सर्व आश्चर्यचकित झाले. लिखाणाची अक्षरे मोत्याच्या दाण्यासारखी सुंदर होती. लोक पाहातच राहिले. महिपतराव हिशोबाच्या वह्या घेऊन आनंदात दरबारात जाऊन पोहचले. पेशव्यांनी आश्चर्यचकित होऊन काम करणाऱ्याचे नाव विचारले व त्याला दरबारी हजर करण्यास सांगितले. महिपतरावांनी घरी निरोप पाठवला की, चांगला दरबारी पोषाख करून दरबारात ये. पण ज्योतिपंत दरबारी पोषाख न घालता रोजच्या वेषात दरबारात गेला. दरबारात पेशव्यांस अभिवादन करून एका बाजूस उभा राहिला. त्याचा निर्मळ तेजस्वी चेहरा पाहून सर्व आश्चर्यचकित झाले. पेशव्यांनी त्याला जवळ बोलावून विचारपूस केली. ज्योतिपंतानी नम्रपणे गोड आवाजात सांगितले, ‘महाराज, मी श्रीमान महिपतीच्या वडील बहिणीचा मुलगा आहे. माझे नाव ज्योतिपंत. आईच्या सांगण्यावरून मामाकडे काही काम करावयास आलो आहे. त्यांच्या सांगण्यानुसार काम करत आहे. ते प्रेमाने महिना चार रुपये मला देतात, ते मला चरितार्थासाठी पुरेसे होतात. मुलाचे स्वच्छ आणि खरे बोलणे ऐकून पेशवे खूष झाले. त्यांनी विचारले, एवढे कठीण काम कसे झाले? इतके सुंदर हस्ताक्षर कसे? आम्ही असे हस्ताक्षर आजपर्यंत पाहिले नाही. सर्व काही सांग. ह्यात काय रहस्य आहे? ज्योतिपंतानी सांगितले, ‘महाराज माझ्या प्रार्थनेमुळे भगवान श्रीगणेशांनी हे सर्व हिशोब जुळवून लिहून दिले. हे त्यांचेच हस्ताक्षर आहे. नंतर ज्योतिपंतानी पेशव्यांच्या आग्रहाखातर श्रीगणेशाची कृपा कशी झाली, ती हकीकत सांगितली. ती ऐकून पेशव्यांस फार आनंद झाला. त्यांनी ज्योतिपंतास सुयोग्य समजून आपल्या हस्ते अधिकाराची वस्त्रे आणि राजाची मोहोर देऊन पुरंदर किल्ल्याच्या रक्षणाची जबाबदारी सोपवली. आता ज्योतिपंताची प्रतिष्ठा महिपतीहून वाढली. आता महिपतीससुद्धा आपल्या भाच्याचा अभिमान वाटू लागला. त्यांनी जेवायच्या पंगतीत भाच्याला स्वत:जवळ बसवून सोन्याच्या पात्रात जेवावयास घातले. भगवंताना प्रिय तो सर्वांस आदरणीय वाटतो.</p>
<p class="Shlok-Color-2">(4)</p>
<p class="TXT"> ज्योतिपंत अधिकारी झाल्यावर पुरंदर किल्ल्यावर गेले. थोडॺाच दिवसांनी त्यांनी आपल्या आईवडिलांस आपल्याजवळ बोलावून घेतले आणि ते त्यांची सेवा-शुश्रूषा मोठॺा प्रेमाने करू लागले. अशाप्रकारे काही दिवस गेले. त्या वेळी उत्तर भारतात पठाणांचे आक्रमण होत असे. पेशव्यांनी त्यांच्या बंदोबस्तासाठी तयारी केली होती. एकदा ज्योतिपंताना पेशव्यांच्या सैन्याबरोबर लढाईत जावे लागले. काही दिवसांनी ज्योतिपंताना रात्री स्वप्नात ‘आता तुझ्यावर परमेश्वर विशेष कृपा करणार आहे. म्हणून तू क्षणाचाही विलंब न करता काशीस निघून जा,’ असा संदेश मिळाला. दुसऱ्याच दिवशी पेशव्यांस प्रार्थना केली आणि त्यांची आज्ञा घेऊन आपली सर्व संपत्ती गोर-गरिबांस वाटून टाकली व एका ब्राह्मणास बरोबर घेऊन ते काशीस निघून गेले. तेथे त्यांचे जीवन त्यागमय झाले. पहाटे उठून दुपारपर्यंत मणिकर्णिकेत गळ्ॺापर्यंतच्या पाण्यात उभे राहून ते मंत्रजप करत असत. त्यानंतर माधुकरी मागून आणून देवास नैवेद्य दाखवून मग स्वत: जेवत. अशाप्रकारे सहा महिने झाले. एक दिवस नित्यक्रमानुसार ज्योतिपंत गंगेच्या पाण्यात उभे असता एका म्लेच्छाने त्यांच्यावर पाणी उडविले. ते पुन्हा आंघोळ करून जप करू लागले. पुन्हा त्यांच्यावर म्लेच्छाने पाणी उडविले. तेव्हा ते रागाने त्यास म्हणाले, ‘अशाप्रकारे अनुष्ठानात विघ्न आणणे चांगले नाही.’ ज्योतिपंताचा हा राग पाहून म्लेच्छ हसू लागला आणि म्लेच्छ श्रीव्यासमुनीच्या रूपाने प्रगटला. श्री व्यासमुनींस ओळखून त्यांना प्रणाम केला व ते नतमस्तक होऊन उभे राहिले.</p>
<p class="TXT">श्री व्यासांनी आज्ञा दिली की, ‘तुझे अनुष्ठान पूर्ण झाले. आज रात्री व्यासमंडपात झोप. मी तुला तिथे भागवत ग्रंथ देईन. त्याचे पारायण कर म्हणजे तुला यथार्थ तत्त्वज्ञान आणि प्रेमभक्तीचा लाभ होईल.’ असे सांगून ‘ॐ नमो भगवते वासुदेवाय’ या बारा अक्षरी मंत्राचा उपदेश दिला व ते अंतर्धान पावले.</p>
<p class="Shlok-Color-2">(5)</p>
<p class="TXT">रात्री ज्योतिपंत व्यासमंडपात जाऊन झोपले. श्री व्यासांनी बारा स्कंधी भागवत त्यांच्या उशाशी ठेवले. सकाळी उठल्यावर त्यांनी ग्रंथाचे दर्शन करून त्याला साष्टांग दंडवत घातला. मणिकर्णिकेत स्नान करून परत ज्ञानमंडपात येऊन सकाळपासून संध्याकाळपर्यंत श्रीमद्भागवताचे पारायण करत राहिले. पुढे रोज श्रीमद्भागवताच्या नित्य पारायणाने व अध्ययनाने ज्योतिपंताचे तेज अपरिमित वाढले. एक दिवस भगवान श्री विश्वनाथ म्हाताऱ्या ब्राह्मणाच्या रूपात येऊन ज्योतिपंताच्या समोर उभे राहून भागवत पारायण ऐकू लागले. भगवान शंकराच्या प्रभावामुळे ज्योतिपंताची जीभ लडखडू लागली. शब्दोच्चार नीट होईना. भगवंतानी थट्टेत विचारले, ‘पंडितजी! काय अशाच प्रकारे रोज पारायण करता का?’ त्यांचा हा प्रश्न ऐकून ज्योतिपंतानी त्यांना ओळखले आणि साश्रुनयनांनी अत्यंत भक्तिभावे त्यांच्या चरणी लोळण घेतली. श्रीशंकरानी प्रसन्न होऊन आज्ञा दिली की, ‘आता तुझे मनोरथ पूर्ण झाले. तुला यथार्थ तत्त्वज्ञान आणि प्रेमभक्तीची प्राप्ती झाली. आता तुला कुठल्याही साधनेची आवश्यकता नाही. आता माझ्या आज्ञेने समस्त जनांस भगवद्-भजन मार्गास लावावे आणि त्यांचे कल्याण करावे.’ एवढे सांगून भगवान शंकर अंतर्धान पावले.</p>
<p class="TXT">ज्योतिपंताची हकीकत सगळ्ॺा काशीत पसरली आणि तिथल्या विद्वानांनी भगवान व्यासप्रदत्त श्रीमद्भागवत ग्रंथास सिंहासनावर ठेवून मिरवणूक काढली. ज्योतिपंतांना ‘महाभागवत’ पदवी दिली. त्यानंतर ज्योतिपंत महाराष्ट्रात परत आले. त्यांनी जन्मभर ठिकठिकाणी फिरून भगवद्-भक्तीचा प्रचार केला. अनेक देवळे बांधविली आणि लोकांस भक्तिमार्गास लावले. शेवटी विक्रम-संवत 1845 कीलक नाम संवत्सरी मार्गशीर्ष कृष्ण त्रयोदशीस नश्वर देह सोडून ज्योतिपंत निजधामास गेले.</p>
<p class="TXT">मराठीत ज्योतिपंताच्या, भक्ती, ज्ञान, वैराग्ययुक्त पद्यरचना मिळतात. भागवताच्या बाराही स्कंधांवर त्यांनी ओवीबद्ध टीका लिहिली होती. पण आज तो ग्रंथ उपलब्ध नाही. असे म्हणतात की, श्रीव्यासांनी दिलेला तो श्रीमद्भागवत ग्रंथ आजही त्यांच्या वंशजांकडे आहे.</p>
<p class="Shlok-Color-2 para-style-override-4">बोला! भक्त व त्याच्या भगवंताचा जयजयकार असो.</p>


<p class="Page-Break"> </p>
<p class="Heading" id="toc_marker-5">भक्तवर विठ्ठलदास</p>
<p class="TXT">दक्षिण भारतात एका उत्तम ब्राह्मणकुळात दोन सख्खे भाऊ राजपुरोहित होते. घरात धनधान्याची ददात नव्हती. ब्राह्मण असल्याने विद्यासंपन्नही होते. पण जगात द्रव्यामुळे जेवढॺा वाईट गोष्टी घडतात, तेवढॺा दुसऱ्या कशानेही घडत नाहीत. विद्वान असूनही द्रव्यापायी दोघा भावांमध्ये वितुष्ट येऊ लागले. म्हणून दोघांनी संपत्ती वाटून घेऊन वेग-वेगळे राहण्याचा विचार केला. दोघेही जण आपल्याला संपत्तीचा वाटा अधिक हवा म्हणून भांडू लागले. शेवटी गोष्ट इतक्या थराला गेली की दोघे एकमेकांस मारून टाकण्यास तयार झाले. नातेवाईकांनी आपआपसात भांडू नका, एकत्र रहा. म्हणून समजूत घालण्याचा प्रयत्न केला. पण दोघांनी त्याकडे लक्ष दिले नाही. परिणामी दोघांमध्ये भांडण विकोपाला जाऊन दोघांनी एकमेकास मारून टाकले. दोघे जगातून निघून गेले. ही दुर्घटना ऐकून राजास फार दु:ख झाले. आता त्यांच्या घरी दोन्ही भावांच्या विधवा आणि लहान भावाचा विठ्ठल नावाचा मुलगा एवढेच लोक राहिले.</p>
<p class="TXT">विठ्ठल आदर्श, सद्गुणी आणि हुशार मुलगा होता. त्याला समज आल्यावर त्याने आपल्या आईस आपल्या वडिलांविषयी विचारले. तेव्हा त्याच्या आईने दोघा भावांच्या भांडणाची हकीकत सांगितली. केवळ धनलोभामुळे झालेल्या या दुर्घटनेचा विठ्ठलाच्या मनावर फार आघात झाला व तो चिंतामग्न झाला. धनच सर्व दु:खाचे मूळ आहे, असे समजून त्याने धनाचा त्याग केला. पौरोहित्य सोडून दिले. संसाराचीही त्याला विरक्ती आली. आता त्याचा वेळ भजन-कीर्तनात व ध्यानधारणेत जाऊ लागला. त्याने स्वत:स सर्वतोपरी भगवंतास वाहून घेतले. हे पाहून त्याच्या आईला काळजी पडली. तिला वाटले, कदाचित हा घरसंसार सोडून जाईल. या शंकेने तिने त्याचे लग्न लावून दिले व त्याला संसाराच्या बंधनात बांधून गृहस्थाश्रमी करण्याचा प्रयत्न केला. पण ज्याला एकदा ईश्वरभक्तीची गोडी लागली त्याला त्यापासून कोण परावृत्त करणार? दिवसेंदिवस याचे ईश्वरप्रेम वाढू लागले. आता तर तो दिवसभर नामस्मरणात राहू लागला. साधु संतांची सेवा करू लागला. तो ब्राह्मणांना आणि भुकेलेल्यांना भोजन आणि शिधा देत असे. हा त्याचा नित्यक्रम असे. भगवंताची पूजा-अर्चा झाल्यावर हातात चिपळ्ॺा आणि वीणा घेऊन गोविंद गोपाळ श्रीपती। अच्युतानन्द वामनमूर्ती । भक्तवत्सल विश्वपती । राधा-मन-मानस-रंजन । गोकुळ-निवासी जनार्दन । गोपवेश - गोवर्धनधारण । नन्द नन्दन श्री हरि । वगैरे नावांचा प्रेमपूर्वक उच्चार करून भजन करत-करत विठ्ठलदास प्रेमविव्हल होऊन मूर्च्छित होई आणि तीन-तीन तास तशाच अवस्थेत तटस्थ उभा राहात असे. त्याची ही प्रेमभक्तीची विलक्षण स्थिती पाहून साधु-संतांना आणि भक्तांना आनंद होत असे. दुष्ट प्रकृतीची संसारी माणसे त्याची अशी स्थिती बघून संशय घेत. त्यास दांभिक म्हणत.</p>
<p class="TXT">एक दिवस राजास आपल्या पुरोहित ब्राह्मणाच्या मुलाची आठवण झाली. तो कुठे असतो, काय करतो, वगैरेची चौकशी केली. मंत्र्याने वडिलांच्या मृत्यूनंतर त्याची बदललेली मनोवृत्ती आणि भगवद्भक्तीची हकीकत सांगितली. ती ऐकून राजास आनंद झाला व त्याने आपल्या खजिन्यातील थोडे धन धर्मासाठी खर्च करावयाचे नक्की केले व ते धन विठ्ठलदासास देण्याचा विचार करून विठ्ठलदासास बोलावण्यास चाकर पाठविला. चाकराने जाऊन विठ्ठलदासास राजाची प्रार्थना सांगितली आणि आपल्याबरोबर येण्यास सांगितले. परंतु प्रतिष्ठेस ‘शूकरीविष्ठासदृश’ आणि रमाविलासास ‘वमनसदृश’ समजणाऱ्या भक्त विठ्ठलदासाने चाकरास समजावून परत पाठविले. विठ्ठलदासाची नि:स्पृहता आणि विरक्ती पाहून राजा खूप प्रभावित झाला. त्याची श्रद्धा वाढली व राजाला त्याच्या पदस्पर्शाने आपले घर व कुटुंब पवित्र व्हावे. असे वाटले. म्हणून त्याने पुन्हा खास-खास लोकांना विठ्ठलदासाकडे पाठविले. आता मात्र विठ्ठलदास नाही म्हणू शकले नाहीत आणि यामागे ईश्वराचा काही संकेत असावा, असे समजून त्या आलेल्या प्रतिष्ठित व्यक्तींबरोबर राजाला भेटण्यासाठी दरबारात गेले. भक्त विठ्ठलदासांना दरबारात आलेले पाहून राजाला खूप आनंद झाला. त्याने सिंहासनावरून उठून अत्यंत भक्तीने आणि आदरपूर्वक त्यांना वंदन करून बसावयास आसन दिले. विठ्ठलदासाचा शांत, सौम्य, तेज:पुंज चेहरा पाहून राजा मंत्रमुग्ध झाला व स्वत:स धन्य समजू लागला. त्याने विठ्ठलदासांना भगवद्गुणानुवाद आणि भजन ऐकविण्याची प्रार्थना केली. भक्ताला आपल्या भगवंताच्या गुण-गानात जेवढा आनंद होतो, तेवढा दुसऱ्या कशातही होत नाही. राजाची प्रार्थना ऐकून विठ्ठलदासांना फार आनंद झाला व त्याने आनंदाने ‘हो’ म्हटले. हरिकीर्तनाची तयारी होऊ लागली. वीणा, मृदंग, चिपळ्ॺा वगैरे कीर्तनाचे सामान आणविले. बघता-बघता सगळी तयारी झाली. समाजात भलीबुरी सगळ्ॺा प्रकारची माणसे असतात. त्यातील काही मंडळी भक्त आणि संताचे उगाचच शत्रू होते. त्यांची देवावर श्रद्धा नव्हती आणि ते निष्कारण विठ्ठलदासाचा द्वेष करीत होते. आज विठ्ठलदासांच्या भक्तीची परीक्षा पाहाण्याच्या उद्देशाने मंदबुद्धी, कलुषित हृदयाच्या दुष्ट बुद्धीच्या लोकांनी आज चांगली संधी मिळाली असे समजून राजास सांगितले की, कीर्तन मोकळ्ॺा गच्चीवर ठेवूया म्हणजे अधिक आनंद वाटेल. सरळ स्वभावाच्या राजाने त्याला संमती दिली. दुष्ट लोकांनी षड्यंत्र रचून विठ्ठलदासाचे आसन अशा जागी ठेवले की भावावेशात विठ्ठलदास मूर्च्छित होऊन पडले, तर कठडॺावरून सरळ खालच्या छतावर पडावेत.</p>
<p class="TXT">विठ्ठलदास आसनावर स्थानापन्न झाले. सर्वजण यथास्थानी बसले. कीर्तन सुरू झाले. लोक प्रेमरसात भक्तिभावाने न्हाऊन निघाले, डोलू लागले. सर्वांनी भक्तिभावाने केलेल्या हरिनामाचा गजर आणि मृदंग, चिपळ्ॺा, वीणा यांचा लयबद्ध आवाज दिशा-दिशात घुमला. मधून मधून हरिनामाचा जयघोष होत होता. विठ्ठलदास प्रेमरसात मग्न होऊन आनंदाने नाचू लागले. पायातील घुंगरूंच्या आवाजाने रंगत वाढू लागली. ‘पतितपावन जगदोध्दारा । आदि सर्वेशा वैकुण्ठविहारा । भक्तवत्सला इन्दिरावरा ।’ अशा नामरत्नांची माळा गुंफत विठ्ठलदास भान हरपून मुक्तकंठाने कीर्तन करू लागले आणि शेवट भावावेशात मूर्च्छित होऊन कठडॺावरून खाली पडले. काही दुष्टबुद्धी लोकांशिवाय इतर मंडळी कीर्तनात मग्न होती. विठ्ठलदासाच्या पडण्याचे कोणाच्या पटकन लक्षात आले नाही. पण पडताना पाहून मग मात्र सर्वजण घाबरले. सर्वांच्या मनास मोठा धक्का बसला. दुष्टांच्या मनातील इच्छा पूर्ण झाली. त्यांना मोठा आनंद झाला. राजालाही अपरिमित दु:ख झाले. तरी हिम्मत ठेवून राजा विठ्ठलदासाचे मृत शरीर घेऊन त्याच्या आईकडे घरी गेला. आपल्या जीवनाचा आधार असलेल्या आपल्या एकुलत्या एक मुलाची ही स्थिती पाहून तिच्यावर आकाश कोसळले. ती धाय मोकलून रडू लागली. राजाने तिला खूप धीर दिला व शेवटी खूप धन देऊन मनाला सांत्वना देऊन घरी परतला.</p>
<p class="TXT">आता आईला याउपर पुन्हा आपल्या मुलास भेटावयाची यत्किचिंतही आशा उरली नव्हती, तरीही दारुण दु:खातसुद्धा आशेचा लहानसा किरणसुद्धा उत्साहजनक असतो. तिला आठवलं की, भजन-कीर्तन करता करता विठ्ठलदास नेहमीच मूर्च्छित होतो. आजसुद्धा तसाच मूर्च्छित झाला असेल. अजून प्राण गेले नसतील. या अंधुक आशेने तिने पुत्राच्या देहास दाहकर्म न करता एका चादरीत गुंडाळून सुरक्षित जागी ठेवले आणि वारंवार त्याच्या मुखाकडे बघून प्राण-संचार होण्याची प्रार्थना करू लागली. अशाप्रकारे तीन दिवस झाले. शवात काहीच फरक पडला नाही. पण ईश्वराच्या अपार लीलेने चौथ्या दिवशी विठ्ठलदास आपल्या प्रेममूर्च्छेतून म्हणा किंवा कालमूर्च्छेतून जागे झाले आणि आपण राजमहालात कसे नाही याचे आश्चर्य वाटून आईस विचारू लागले. आईने छतावरून पडण्यापासून ते राजाने दिलेल्या धनासंबंधीची सर्व हकीकत थोडक्यात सांगितली. छतावरून पडूनसुद्धा वाचलो हे बघून ईश्वराचे आभार मानून ते सद्गदित झाले. पण आईने लोभाने धनाचा स्विकार केला हे बघून त्यांना वाईट वाटले आणि मग भविष्यात अशा आश्चर्यजनक घटनेने प्रसिद्धी होऊन त्यामुळे खूप नुकसान होण्याची शक्यता आहे. असे समजून मनातल्या मनात त्यांनी रात्रीच घर सोडून निघून जाण्याचा निश्चय केला.</p>
<p class="TXT">मध्यरात्रीची वेळ होती. सगळीकडे नीरव शांती होती. दिवसभराच्या श्रमांनी थकले-भागलेले लोक रात्रीच्या शांत वेळी निद्रादेवीच्या आधीन होऊन विश्रांती घेऊन पुन्हा शक्ती मिळवत होते. अशावेळी विठ्ठलदास चुपचाप उठले. घराचा दरवाजा उघडला आणि निर्भयपणे झपाझप चालत मथुरेकडे निघाले. त्यांची चाहूल कुणालाच लागली नाही. सकाळी आईने व पत्नीने मुलास आणि पतीस घर सोडून गेल्याचे पाहून विलाप केला. राजाला ही बातमी मिळताच विठ्ठलदासांना शोधण्यासाठी दूत पाठविले; पण त्याचा काही उपयोग झाला नाही. पुन्हा आपला मुलगा गेला, या दु:खाने आईने अन्नत्याग करून प्राणत्याग करण्याची प्रतिज्ञा केली. भक्तवत्सल भगवंताला आपल्या भक्ताचे दु:ख बघवत नाही. विठ्ठलदासांच्या आईला स्वप्नात दृष्टांत झाला की, विठ्ठलदास मथुरेत आहेत. सकाळ होताच ती आपल्या सुनेला बरोबर घेऊन मथुरेला गेली व तिथे आपल्या मुलाला पाहून आनंदित झाली. आईच्या आग्रहास्तव विठ्ठलदासाने आईला आपल्याजवळ ठेवून घेतले. आणि सहकुटुंब सगळा वेळ भगवद्भजनात घालवून व्रजभूमीचा आनंद लुटू लागले.</p>
<p class="TXT">विठ्ठलदासांची पत्नी भावुक व पतिव्रता होती. ती प्रत्येक काम पतीच्या आज्ञेनुसार करी आणि आपला वेळ भगवद्भजनात, सत्संगात, कीर्तनात, दर्शनात आणि सासू व पतीच्या सेवेत घालवी. एक दिवस चुलीसाठी माती खोदताना तिला जमिनीत शंख, चक्र, गदा, पद्मधारी चतुर्भुज भगवंताची मूर्त मिळाली आणि त्या मूर्तीजवळ खूप धन ही होते. धनाला सगळ्ॺा अनर्थांचे मूळ समजणाऱ्या भक्ताच्या पतिव्रता पत्नीच्या मनात ते धन पाहून जराही लोभ सुटला नाही. लगेच ती पतीपाशी आली आणि सगळी हकीकत सांगितली. ते ऐकून विठ्ठलदासांनी सांगितले की, या जागेच्या मालकाला सांगा की हे धन घेऊन जा. आज्ञेनुसार मालकाला निरोप मिळताच तो आला व धन पाहून म्हणाला, ‘हे धन आपले आहे, आपण घ्यावे. माझे असते तर यापूर्वीच मला मिळाले असते. म्हणून आपणच याचे मालक आहात.’ हे ऐकून विठ्ठलदास म्हणाले, ‘भाऊ! जमिनीत काही मिळाले तर त्यावर जमिनीच्या मालकाचा हक्क असतो. आमचा फक्त इथे राहाण्याचा अधिकार आहे जमिनीत मिळालेल्या धनाचे मालक तुम्ही आहात’ जमिनीच्या मालकाला ही गोष्ट मान्य नव्हती. होता होता गोष्ट ग्रामपंचायतीपर्यंत आली. त्याकाळी आजच्या सारख्या कोर्टकचेऱ्या नव्हत्या किंवा आपसात भांडून जिंकणारे वकील नव्हते की राईचा पर्वत करणारे जज्ज, मजिस्ट­ेट नव्हते. साक्षीदारांना धाकधमक्यांनी किंवा बोलण्यात गुंतवून त्यांच्याकडून उलट-सुलट उत्तरे काढणारे पब्लिक प्रॉसिक्युटर किंवा वकील बॅरिस्टर नव्हते. कधी आप-आपसांत मतभेद झाला तर पंचासमोर निवाडा होई व पंच जो निर्णय देत तो मान्य ठरे. वाचकांनो! आपण सध्याच्या काळात असा मुकदमा कधी ऐकलाय का? कुठून ऐकणार? आता तशी इमानदार प्रजाही नाही आणि धर्मनिष्ठ न्यायी राजाही नाही. आजकाल आपल्या संस्कृतीत असा काही बदल घडतोय की आम्ही नि:ष्कारण लोभापायी दुसऱ्यावर हक्क प्रस्थापित करू इच्छितो. म्हणून वरील घटना काल्पनिक मानतो. असो. पंचांनी सविस्तर दोघांचे म्हणणे ऐकून निर्णय दिला की, ‘हे धन देवाच्या मूर्तीसोबत मिळाले आहे. म्हणून या धनातून देऊळ बांधून त्यात ही मूर्ती स्थापावी. याच जागेवर भगवदुपासनेसाठी देऊळ बांधावे’ हा निर्णय दोघांनी ही आनंदाने मान्य केला व त्याच जागेवर सुंदर देऊळ बांधून त्यात त्या मूर्तीची प्रतिष्ठापना केली आणि भगवदुपासकांसाठी तिथेच राहून उपासना करता यावी, यासाठीचीही सर्व सोय करण्यात आली. भक्त विठ्ठलदास सहपरिवार देवाचे भजन-स्मरण करत अखेर देवाची भेट होऊन सदा सुखी झाले.</p>
<p class="Shlok-Color-2"><span class="char-style-override-4">बोला! भक्त व त्याच्या भगवंताचा जयजयकार असो.</span></p>


<p class="Page-Break"> </p>
<p class="Heading" id="toc_marker-6">भक्त श्रीदिनबंधुदास आणि त्याचे कुटुंब</p>
<p class="TXT">प्रसिद्ध अवंतिका नगरीत भक्तश्रेष्ठ दिनबंधुदासांचा जन्म उच्च ब्राह्मणकुळात झाला होता. त्यांच्या कुटुंबात त्यांची पतिव्रता पत्नी मालती आणि दोन मुले व एक सून अशी दुसरी चार माणसे होती. पाचीजण जणू काही पूर्वजन्मीचे योगभ्रष्ट भगवद्भक्त, वैराग्यवान तपस्वी जीव होते. त्यांचे एकमेकांवर अतिशय प्रेम होते. नेहमी एकमेकांची सेवा करण्यात आणि एकमेकांना सुखी करण्यासाठी झटत असत. लोकांना असं वाटे की हे एकमेकांच्या मोहपाशात गुरफटलेले आहेत; पण प्रत्यक्षात मात्र ते वैराग्यसंपन्न होते. भगवंताच्या चरणी आपले सर्वस्व अर्पण करून निरंतर प्रेमपूर्वक भगवंताचे भजन-कीर्तन करणे हेच त्यांचे जीवनव्रत होते. भगवत्कथेवर त्यांची अपार श्रद्धा होती, प्रीती होती. ते आपला वेळ संतसमागम आणि संतांच्या सेवेतच घालवत. त्यांच्या हातून संतसेवा आणि गरिबांना अन्नदान, वस्त्रदान नेहमी घडत असे. ते अतिथिसेवा हे आपले कर्तव्य समजत असत. त्यांच्याकडे आलेला अतिथी किंवा याचक कधीच निराश होऊन परत जात नसे. जर अतिथी घरातून निराश होऊन परत गेला तर त्याची सर्व पापे तो त्या घरात सोडून जातो, या शास्त्रवचनावर त्यांची पूर्ण श्रद्धा होती. त्यामुळे ते यथास्थित आदर-सत्कार करत असत. जर कधी अतिथिसेवेत कमतरता घडली, तर अत्यंत मधुर शब्दात ते त्याची समजूत घालत असत. तिरस्कार करून किंवा उद्धटासारखे वागून ते कधीच कोणाचे मन दुखवत नसत. भक्त दिनबंधुदासांची प्रसिद्धी देशभर पोहचली होती. खरंच आहे. मानवहृदयातील अशी कोणती गोष्ट गुप्त असेल की जी अन्तर्यामी देव जाणत नाही? शिवाय येणाऱ्या पाहुण्यांमध्ये न जाणे कोण कधी कुठले महापुरुष कुठल्या वेषात येतात आणि आपल्या गुणदोषांची परीक्षा करून त्याची बातमी भगवंताकडे पोहचवतात. कदाचित कधी देवसुद्धा अतिथिरूपात घरी येऊ शकतो. म्हणूनच गृहस्थाने अतिथिसेवेसाठी नेहमी तयार असावयास हवे व त्यातच आपले सद्भाग्य मानावयास हवे.</p>
<p class="TXT">जगात माणसे धन, मान, पुत्र वगैरे मिळविण्यासाठी व्याकुळ होतात त्याप्रमाणे स्वर्गात देवसुद्धा एका गोष्टीसाठी नेहमी व्याकुळ होतात. त्यांच्या व्याकुळतेपुढे पामर माणसांची व्याकुळता म्हणजे समुद्रापुढे एक परमाणू. देवाला जेव्हा समजते की, कोणी भक्त मला भेटण्यासाठी व्याकुळ झाला आहे, तेव्हा देव त्याला दर्शन देण्यासाठी एवढा व्याकुळ होतो की मग त्याशिवाय दुसरे काही त्याला सुचत नाही. मग क्षणाचाही विलंब केल्याशिवाय भक्ताला कृतार्थ करण्यासाठी देव सत्वर तिथे पोहचतो. या अशाच व्याकुळतेपायी गजराजाला सोडविण्यासाठी देव गरुडाला सोडून लगेच प्रगट झाले होते. आज तेच अखिल विश्वाचे स्वामी, दिनानाथ आपल्या भक्ताला दिनबंधुदासाला कृतार्थ करण्यासाठी अवन्तिका नगरीत अवतरलेे आणि भक्तमहिमा वाढविण्याच्या मिषाने त्याच्या अतिथिपरायणतेची परीक्षा पाहण्यासाठी त्यांनी एक लीला केली. भगवंताच्याच प्रेरणेने एक विषारी सर्प दिनबंधुदासांच्या घरात शिरला व त्याने त्यांच्या मोठॺा मुलाला दंश केला. बघता बघता विष त्याच्या शरीरात भिनले आणि काही काळ तडफडून तो मुलगा स्वर्गवासी झाला. पुत्र असा अचानक अकाली मृत्यू पावला हे बघून दिनबंधुदास आणि त्यांच्या पत्नीला फार दु:ख झाले. मुलाच्या पत्नीवर तर आकाश कोसळले. मोठॺा भावाच्या मृत्यूमुळे लहान भाऊसुद्धा दु:खी झाला. परंतु त्यांचे हे दु:ख खरे होते की या जगन्नाटकाचा अभिनय होता ते वाचकांना पुढे समजेल.</p>
<p class="TXT">त्याचवेळी अवन्तिका नगरीतील राजमार्गावर लोकांनी एक तेज:पुंज संन्यासी पाहिला. त्याच्या एका हातात दण्ड व दुसऱ्या हातात कमण्डलू होता. अंगावर सुंदर भगवे वस्त्र होते. मुखमंडल अत्यंत शांत, गंभीर व तेजस्वी होते ते पाहिल्यावर लोकांचे मस्तक भक्तिभावाने झुकत होते. संन्यासी विचारत विचारत दिनबंधुदासांच्या घरासमोर येऊन त्यांना हाका मारू लागले. घरात त्यावेळी हलकल्लोळ माजला होता. पण संन्याशाची हाक ऐकताच सगळे गप्प झाले. दिनबंधुदास आपला चेहरा पुसून बाहेर आले आणि संन्याशाची तेज:पुंज मूर्त पाहून आनंदविभोर झाले. त्यानंतर दोन्ही हात जोडून नम्रतेने म्हणाले, ‘देवा! या आणि या पामरास जी आज्ञा असेल ती नि:संकोच सांगा.’</p>
<p class="TXT">संन्याशाने गंभीर स्वरात म्हटले, ‘हे दिनबंधू! मी असं ऐकलं आहे की तू अतिथिसत्कार करून गरीब व दु:खी लोकांस यथायोग्य अन्न-वस्त्र, आश्रय आणि धीर देऊन सुखी करतोस. मला फार भूक लागली आहे. मला आता लगेच या क्षणीच भिक्षा देऊन सुखी कर.’</p>
<p class="TXT">संन्याशाचे बोलणे ऐकून दिनबंधुदासाने भक्तिपूर्ण हृदयाने प्रणाम करून सांगितले, ‘महाराज, आपण या आसनावर बसावे, मी आत्ता येतो.’</p>
<p class="TXT">एवढे सांगून संन्याशाला आसनावर बसवून दिनबंधू घरात गेले. आणि पत्नी व मुलास म्हणाले, ‘बघा, बाहेर एक भुकेला संन्याशी आला आहे व त्याला लगेचच भिक्षा हवी आहे. इथे मुलाचा मृतदेह घरात पडला आहे. आता काय करावे? अशा कठीण प्रसंगी आपण अतिथिसेवा कशी करू? तुम्हा लोकांची संमती आहे?’</p>
<p class="TXT">दिनबंधुदासांचे बोलणे ऐकून पत्नी मालती, सून आणि लहान मुलाने एकाच वेळी सांगितले, ‘मेलेला माणूस परत येऊ शकत नाही. अतिथी घरातून विन्मुख गेला तर, मोठा अधर्म होईल. कोण जाणे अतिथीच्या रूपात कोण आलं आहे? म्हणून कसं का असेना, पहिल्यांदा अतिथिसत्कार करावयास हवा. त्यानंतर मृत देहाला अग्निसंस्कार देऊ.’</p>
<p class="TXT">घरच्या सगळ्ॺांचे मत आपल्याला अनुकूल आहे हे बघून त्यांना मोठा आनंद झाला आणि असे प्रभुभक्त, धर्मनिष्ठ कुटुंबीजन आपणास लाभले म्हणून ते ईश्वराचे आभार मानू लागले. त्यानंतर सर्वसंमतीने पुत्राचा मृतदेह एका मजबूत कापडात बांधून एका खोलीत ठेवला आणि स्नान करून अतिथिसत्काराची तयारी केली. सासू-सुनेने मिळून प्रेमाने स्वयंपाक केला. स्वयंपाक तयार होताच दिनबंधुदासांनी आसन मांडून संन्याशाला आत बोलावले, त्यांचे हात धुतले आणि मग ताट वाढू लागले. ताट वाढून झाल्यावर, दिनबंधुदासांनी संन्याशी महाराजांना विनयाने भोजन करण्यास प्रार्थना केली. उत्तरादाखल संन्याशी म्हणाले, ‘हे दिनबंधू! तुम्ही तर फक्त माझेच ताट वाढले. मी कधीही कोणाच्या घरी एकटा जेवत नाही. घरात जितकी मंडळी असतात त्या सर्वांबरोबर एकत्र जेवतो, म्हणून तुम्ही सर्वजण माझ्या पंगतीला जेवावयास बसा, तरच मी जेवेन. नाहीतर मीसुद्धा जेवणार नाही.’</p>
<p class="TXT">संन्याशाचे बोलणे ऐकून सगळे विचारात पडले व एकमेकांकडे पाहू लागले. सगळ्ॺांनी मनातल्या मनात विचार केला की, ‘जर आपण जेवलो नाही, तर संन्याशी जेवल्याशिवाय परत जाईल मोठा अधर्म घडेल. तेव्हा चुपचाप याच्याबरोबर दोन घास खावे हे उत्तम.’</p>
<p class="TXT">सर्वसंमतीने चार ताटे आणखी वाढली आणि सगळी जेवावयास बसली. पण संन्याशाने घास घेतला नाही. थोडॺा वेळाने मौनभंग करत संन्याशी म्हणाले, ‘हे दिनबंधू! मी असं ऐकलं होतं की, तुझ्या घरात तुझी पत्नी, दोन मुलगे आणि एक सून अशी पाच माणसे आहेत. तुम्ही तर चौघेच दिसता. दुसरा मुलगा कुठे आहे? मी माझ्या नियमानुसार तो आल्याशिवाय जेवू शकत नाही.’</p>
<p class="TXT">संन्याशाचे बोलणे ऐकताच सगळ्ॺांचे धाबे दणाणले. कोणाच्याही तोंडून शब्द उमटेना. अश्रुपूर्ण नेत्रांनी सगळे संन्याशाकडे पाहू लागले. जणू काही त्यांनी संन्याशाचा घोर अपराध केला असावा. सगळ्ॺांची अशी अवस्था पाहून संन्याशी गंभीरतेने म्हणाले, ‘अरे! एवढे घाबरता कशासाठी? तुम्ही एवढे दु:खी का झालात? जे काही असेल ते खरं खरं सांगा. सांगा, तुमचा मुलगा कुठे आहे?’</p>
<p class="TXT">संन्याशाचे बोलणे ऐकून चौघांनी त्याच्या पायावर लोटांगण घातले. नंतर दिनबंधुदास हळूच म्हणाले, ‘महाराज मी खरी खरी हकीकत आपल्याला सांगतो. पण आपण कोप करू नका. ज्यावेळी आपण इथं आला, त्याच्या काही मिनिटे आधी सर्पदंशाने माझा मुलगा मेला होता. आम्ही त्याच्या दाह-संस्काराची तयारी करत होतो. तेवढॺात आपण आलात. आपल्याला अतिशय भूक लागली आहे, हे ऐकून आधी आपल्याला भिक्षा वाढावी, असा विचार केला आणि मुलाचा मृतदेह बाजूला ठेवून स्नान करून स्वयंपाक केला. आता जशी आपली आज्ञा.</p>
<p class="TXT">संन्याशाने आश्चर्यचकित झाल्याचे दाखवून म्हटले, ‘अरे! तुम्ही खरं सांगताय! माझा तर ह्यावर विश्वास बसत नाही. पुत्र आणि पतीच्या मृतदेहाला सोडून कुठले माता-पिता आणि पत्नी अतिथिसत्काराला सिद्ध होतील? मला तुमच्या मुलाचा मृतदेह दाखवा.’</p>
<p class="TXT">दिनबंधूंचा इलाज खुंटला. त्यांनी मुलाच्या मृतदेहाचे गाठोडे आणि चादर काढून शोकाकुल होऊन ते उभे राहिले. मृतदेह पाहून संन्याशी उभे राहिले आणि संतापाने लाल-लाल झालेले डोळे वटारून म्हणाले, ‘अरे, दिनबंधू! तू किती क्रूर आहेस? तुला ज्ञानी कोण म्हणेल? मी तर म्हणेन, तू अत्यंत दुष्टप्रवृत्तीचा निष्ठुर माणूस आहेस. मुलाचे प्रेत घरात पडलेले असताना कोणता बाप, कुणाबरोबर आनंदाने जेवायला बसेल? अशा निर्दय, निष्ठुर आणि पापी पित्याला काय म्हणावे?’</p>
<p class="TXT">संन्याशाचे बोलणे ऐकून दिनबंधुदास म्हणाले, ‘महाराज, आपले म्हणणे खरे असू शकेल. परंतु आपणच सांगा की जगात कोण कुणाचा पिता आहे आणि कोण कुणाचा मुलगा? जग म्हणजे तर रस्त्यावरील एक धर्मशाळा आहे. ठिकठिकाणचे यात्रेकरू इथे येतात आणि वेळ पूर्ण होताच पुढच्या यात्रेला निघून जातात. कोणी आधी जाते आणि कोणी नंतर. नाहीतर असे समजा की जग म्हणजे एक आंब्याचा वृक्ष आहे. यथासमयी त्याला मोहोर लागतो, मग सुकून गळतो, त्यातील काहीना छोटॺा-छोटॺा कैऱ्या लागतात. त्यातील काही मोठॺा होतात आणि काही नष्ट होतात. जे आंबे मोठे होऊन पिकतात तेसुद्धा कालांतराने झाडावरून गळून पडतात किंवा माणसे त्यांना आपल्यासाठी तोडतात. याप्रमाणे छोटॺा-मोठॺा, कच्च्या-पक्‍क्या सगळ्ॺा फळांचा शेवटी नाश होतो. त्याचप्रमाणे या जगात, मुले-तरुण, स्त्री-पुरुष कोणी कां असेना त्याला या कालचक्रापासून सुटका नाही. राजा-रंक सगळ्ॺांच्या डोक्यावर हे कालचक्र फिरत असते, आणि मागे-पुढे कधीतरी सर्वांना मरावेच लागते. माझ्या मुलाचे दिवस भरले असतील, म्हणून तो परब्रह्म परमात्म्याकडे निघून गेला. जेव्हा आमचे दिवस भरतील, तेव्हा आम्हीसुद्धा या जगातून निघून जाऊ. उगाच शोक करण्यात काय अर्थ आहे? हां, जगरीतीच्या दृष्टीने आम्हां लोकांचे जेवावयास बसणे सर्वथैव अनुचित होते. परंतु आपल्याला उपाशी परत पाठवणे हा अधर्म आहे, असे समजून आम्ही जेवावयास बसलो. म्हणून महाराज, आपण शांत व्हा. भगवंताने गीतेत हेच सांगितले आहे की, जे मेले आहेत आणि जे मरणार आहेत अशा प्राण्यांसाठी जो शोक करत नाही तोच पंडित आहे.’</p>
<p class="TXT">दिनबंधुदासांचे उत्तर ऐकून संन्याशी मनातल्या मनात हसू लागले. पण काहीच प्रत्युत्तर दिले नाही. मग दिनबंधूच्या पत्नीला-मालतीला ते म्हणू लागले. ‘अगं! तुझे हृदयसुद्धा किती कठोर आहे! तू तर आई आहेस. आईचे मुलावर अतिशय प्रेम असते, हा तर नैसर्गिक नियम आहे. असे असतानाही तुला पुत्राच्या मृत्यूचे काही दु:ख झाले नाही? किती कठोरपणा आहे हा!’</p>
<p class="TXT">मालतीने संन्याशाला वंदन करून नम्रतेने म्हटले, ‘पिताजी, आपण ज्ञानी आहा. मी आपल्याला काय सांगू? पण आपण विचारताच आहात म्हणून मी माझ्या मनातील भाव प्रगट करते. जोपर्यंत पुत्र जिवंत होता, तोपर्यंत रक्ताच्या नात्याने मी त्याच्यावर अत्यंत प्रेम करत होते. तो माझ्या हृदयाचा तुकडा होता. पण आता त्याच्या मृत्यूनंतर त्याचा माझा तसा कोणता संबंध राहिलेला नाही. जन्म-मृत्यू हा शरीराचा धर्म आहे. जो जन्माला आला, त्याचा मृत्यू निश्चित आहे. मग सांसारिक नात्यांना सत्य समजून, आम्ही शोक का करावा? कुंभार आपल्या चाकावर मातीचा गोळा ठेवून तऱ्हेतऱ्हेची भांडी बनवितो. त्याचप्रमाणे जग हेसुद्धा मायेचा खेळ आहे. माया तऱ्हेतऱ्हेने रचना करते. कुंभाराच्या चाकावरून कितीतरी भांडी तयार होतात. काही बनताक्षणीच नष्ट होतात. उरलेल्यांपैकी काही भांडी भट्टीत तुटतात-फुटतात म्हणून काही कुंभार त्यासाठी दु:ख करत नाही. मग मी तरी पुत्रासाठी शोक कशासाठी करावयास हवा? </p>
<p class="TXT">या असार जगात सगळे स्वप्नवत आहे. इथे नित्यसंबंध कोणाचा? पाखरे रात्री झाडावर एकत्र येतात आणि पहाट होताच आपआपल्या दिशेला उडून जातात. तिच गत माणसांचीही आहे. इथे एकमेकांचा जो संबंध येतो, तो मायेचा खेळ आहे. म्हणून मला कसलेही दु:ख नाही. शोकामुळे माणूस भगवद्भक्तीपासून दुरावतो. ज्याचे मनात भगवद्भक्ती आहे, ज्याच्या मनात भगवंताचा वास आहे, त्याला दु:ख का होईल?’</p>
<p class="TXT">दिनबंधूच्या पत्नीचे-मालतीचे बोलणे ऐकून संन्याशाला फार संतोष वाटला. त्यानंतर त्याने दिनबंधुदासांच्या छोटॺा पुत्राला बोलावून म्हटले, ‘अरे बाबा! मला वाटतं तू फारच कठीण काळजाचा आहेस. नाहीतर तुझ्या मनात काहीतरी काळंबेरं आहे. तुळशीदासांनी म्हटलं आहे, ‘मिलहि न जगत सहोदर भ्राता.’ त्या आपल्या सख्ख्या भावाच्या मृत्यूमुळे तुला थोडेसुद्धा दु:ख होत नाही? खरं आहे, आजकाल जगात भावाचा भाऊ कोण असतो? सगळे स्वार्थाचे मित्र असतात. पण तू जेवायला बसलास, तुला जराही लाजलज्जा वाटली नाही? तुझ्यासारखा अज्ञानी, मूर्ख, निर्दय आणि पापी जगात दुसरा कोण असेल?</p>
<p class="TXT">मुलाने हात जोडून म्हटले, ‘स्वामी! मी लहान मूल! आपल्याला काय प्रत्युत्तर देणार? जगाच्या दृष्टीने आपण माझ्यावर हवे ते दोषारोपण करू शकता आणि शंका घेऊ शकता. पण आपण ज्ञानी आहात! आपण सांगू शकता का की जगातील हे स्नेहसंबंध सत्य आहेत? आज जो मोठा भाऊ आहे, तो पूर्वी कितीदा तरी लहान भाऊ झाला असेल. मग हा तर याच जन्माचा संबंध आहे ना? जन्माच्या आधी कोणतेही नाते नव्हते आणि त्यानंतरही कोणते नाते नसते. मधले जे नाते असते, म्हणजे जगातील ऋणानुबंधाचे, ते मृत्यूबरोबरच संपते. या मायावी जगात केवळ एका परमेश्वराशिवाय दुसरे सत्य तत्त्व ते कोणते? जग म्हणजे एक बाजार आहे. बाजारात अनेक ठिकाणाहून व्यापारी माल विकण्यासाठी येतात. प्रत्यक्षात एकमेकांचे काही नातेसंबंध नसतानाही भावा-भावाप्रमाणे मिळून-मिसळून राहतात. हसून, खेळून आपला व्यापार करतात. पण आपला माल विकला जाताच, किंवा बाजार बंद होताच कोणाची पर्वा न करता आपआपल्या गावी जातात. तशीच या जगरूपी बाजाराची दशा आहे. आपल्या आपल्या प्राक्तनाचे भोग भोगण्यासाठी जीव इथे जन्म घेतात, परस्पर नातेसंबंध जुळतात आणि कर्मभोग पूर्ण झाल्यावर इथून निघून जातात. माझ्या भावाचे कर्मभोग पूर्ण झाले असतील. म्हणून तो इथून गेला. माझे कर्मभोग पूर्ण झाल्यावर मीसुद्धा जाईन. बाजारात ज्या व्यापाऱ्याचा माल विकला गेला नाही तो व्यापारी माल विकून परत जाणाऱ्या व्यापाऱ्याबरोबर कसा जाईल? त्याचप्रमाणे मेलेल्या माणसाबरोबर कोणी मरत नाही. जर मी काही अनुचित बोललो असेन, तर मला आपण क्षमा करा आणि उचित बोध देऊन कृतार्थ करा.’</p>
<p class="TXT">ब्राह्मण-कुमाराचे बोलणे ऐकून संन्याशाला फार आनंद झाला. मनातल्या मनात त्याने त्याच्या बुद्धी आणि विवेकाची प्रशंसा केली. विवेकी पुरुष कुठल्याही प्रकारे सांसारिक दु:खाने दु:खी कसे होत नाहीत, याचे प्रत्यक्ष उदाहरण पाहून ते प्रसन्न झाले. आता दिनबंधुदासांच्या सुनेची-मृत पुत्राच्या पत्नीची परीक्षा घेणे बाकी होते. तिला जवळ बोलावून संन्याशी म्हणाले, ‘बेटा, तुझे वागणे फार दु:खदायी आहे. जगात स्त्रीला पतीच सर्वस्व आहे. पतीशिवाय स्त्रीचे जीवन निरर्थक आहे. विधवा स्त्रीसारखा दु:खी प्राणी जगात दुसरा कोणी नाही. तू चांगल्या कुळातील मुलगी असूनही तुझे आचरण असे निंदनीय कसे? आज तुझ्या डोळ्ॺात अश्रूचा थेंबही नाही, हे पाहून मला मोठे आश्चर्य वाटत आहे. का तुला तुझ्या पतीच्या मृत्यूचे दु:खच वाटत नाही? असो, जे असेल ते असेल, पण पतीचा मृतदेह घरात असताना जेवणाचे ताट वाढताना, तुला जराही लाजलज्जा वाटली नाही? तुझा धिक्कार असो.’</p>
<p class="TXT">संन्याशाचे बोलणे ऐकून धर्मपरायण विधवेने सांगितले, ‘बाबा, आपले म्हणणे अक्षरश: खरे आहे. स्त्रीसाठी पती सर्वस्व आहे. पण आपण हे सांगा की, या जगात देहात असलेल्या जीवाचा खरा पती कोण आहे? खरंच का परमात्म्याशिवाय आपल्या सगळ्ॺांचा दुसरा कोणी स्वामी आहे? त्या खऱ्या स्वामीच्या प्राप्तीसाठीच स्त्री आपल्या लौकिक पतीला परमेश्वर समजून, वृत्ती परमेश्वरस्वरूप होण्यासाठी त्याची सेवा करते. जेव्हा परमेश्वराने आपला प्रतिनिधी म्हणून पतीला मला सोपवला होता आणि जोपर्यंत ते माझ्याजवळ होते, तोपर्यंत त्यांची तन-मनाने सेवा करणे माझा धर्म होता आणि आजपर्यंत तो मी यथाशक्ती पाळला. आता परमेश्वराने त्यांना आपल्याजवळ बोलावून घेतले आणि मला प्रत्यक्ष परमेश्वराची सेवा करण्याचे काम सोपवले असता मी दु:ख का करू? मला तर कुठूनही ईश्वराची सेवाच करावयाची आहे. परमेश्वराला हवी तशी त्याने सेवा घ्यावी. जो आनंद माणसाला विषय-सेवनात व्हावयास हवा, तोच आनंद विनाशातही व्हावयास हवा. कारण विषय कुठे दुसरीकडे जात येत नाही. परमात्म्याची वस्तू परमात्म्याच्या इच्छेनेच परमात्म्याच्या सृष्टीत भ्रमण करते. दुसऱ्या कुठे जाण्यास जागाच नाही, तर कुठे जाणार? एकाच मालकाची अनेक ठिकाणी दुकाने आहेत. त्यातील एखाद्या दुकानात माल हवा असेल आणि दुसऱ्या दुकानात तो मागवला, तर त्यात मुनिमाला शोक करण्याचे काय कारण? कारण माल तर मालकाच्या दुकानातच राहील. या नाहीतर त्या. त्याचप्रमाणे मला जे सुख पतिरूपी परमेश्वराची सेवा करण्यात सौभाग्यवती असताना मिळत होते तेच सुख आता पतींचे पती परमेश्वराची सेवा करताना वैधव्यातही मिळत आहे. शिवाय हे जग म्हणजे एक नाटक आहे. जोपर्यंत नट स्टेजवर असतो, आपआपल्या भूमिकेप्रमाणे अभिनय करतो, निरनिराळी सोंगं घेतो. पण प्रत्यक्ष जीवनात त्याचा त्या भूमिकांशी सुतराम संबंध नसतो. सगळे फक्त सूत्रधाराच्या हातातील बाहुले असतात. त्याच्या इशाऱ्यावर नट नाचतो. त्याचप्रमाणे, आम्हांला जेव्हा जी भूमिका मिळते त्याप्रमाणे वागावयास हवे. आतापर्यंत सौभाग्यवतीची भूमिका होती, आता वैधव्याची. त्यात दु:ख ते कोणते? शेवट उत्तम अभिनय करून त्या परमेश्वरालाच रिझवायचे आहे. मग भूमिका कोणती का असेना?</p>
<p class="TXT">त्याशिवाय आणखी एक गोष्ट आहे. जोपर्यंत माणूस विषयासक्त असतो, तोपर्यंत भगवंताचे यथार्थ भजन, जे त्याचे जीवनाचे परम उद्दिष्ट आहे, ते तो करू शकत नाही. म्हणूनच लोक संसारत्याग करून, संन्याशी होतात. जेणेकरून ते एकचित्त होऊन भजन करू शकतात. वैधव्य एक प्रकारे संन्यासच आहे. देवाने कृपा करून त्याचे भजन करण्यासाठी मला वैधव्य दिले. असे असता मी दु:ख कशासाठी करू? ज्या विषयोपभोगांचा त्याग करावा लागतो त्यांचा त्याग अनायासे झाला. एक प्रकारे हि परमार्थाच्या दृष्टीने आनंदाची गोष्ट आहे.</p>
<p class="TXT">हे महाराज! हे जग त्या लीलाविग्रही परमेश्वराचे क्रीडास्थळ आहे. यात परमेश्वर नाना तऱ्हेचे खेळ खेळतो. कुणाला हसवतो तर कुणाला रडवतो. कोणाचे मिलन घडवतो तर कुणाला वियोग घडवतो. कुणाला सुखी करतो, तर कुणाला दु:खी. ही सगळी त्या परमेश्वराचीच लीला आहे. परमेश्वराच्या नाना लीला पाहून प्रसन्न होणाऱ्या माणसाला, त्याची एखादी लीला पाहून दु:ख का व्हावे? शिवाय लौकिक दृष्टीनेही रडणे उचित नाही. जी स्त्री पतिनिधनानंतर अतिशय रडते, तिच्या पतीला परलोकात मोहवशात जास्त दु:ख होते. मला माझ्या पतीने नेहमी आनंदात रहावयास शिकविले आहे. शिवाय आता जर मी रडून गोंधळ केला असता, तर पतीच्या पूजनीय पित्यांच्या अतिथि सेवाधर्मात विघ्न येऊन, सेवाधर्म नष्ट झाला असता. म्हणून दु:ख करत बसणे उचित नव्हते. आम्ही जेवावयास केवळ आपल्यासाठी बसलो होतो, हि गोष्ट माझ्या पूज्य सासऱ्यांनी आपल्याला सांगितलीच आहे.</p>
<p class="TXT">हे महाराज! भगवंताने गीतेत स्पष्ट म्हटले आहे की, आत्मा अजर, अमर, अविनाशी, नित्य, शाश्वत, पुराण आहे. तो कधी मरत नाही, शरीर नाशवंत आहे. असे असताना शोक कशासाठी करावयाचा? यात जर मी कुठली अनुचित गोष्ट सांगितली असेल, तर आपण कृपा करून आपल्या या दिन पुत्रीला समजाविण्याची कृपा करा.’</p>
<p class="TXT">मृत ब्राह्मणकुमाराच्या पत्नीच्या तोंडून भक्ती आणि विवेकाच्या गोष्टी ऐकून संन्याशी आनंदित झाले. ते मनातल्या मनात म्हणाले, ‘खरोखर हे चारीजण धन्य आहेत. असे भक्तच माझी कीर्ती वाढविणारे आणि जगाला ललामभूत आहेत.’ त्यानंतर संन्याशाने कमण्डलूमधून थोडेसे गंगाजळ घेतले आणि एक तुळशीपत्र मृतदेहाच्या मुखावर ठेवून गंगाजळ शिंपडून म्हणाले, ‘बेटा, ऊठ, लौकर ऊठ.’</p>
<p class="TXT">बघता बघता मृतदेहात प्राणसंचार झाला. ब्राह्मणकुमार झोपेतून उठल्याप्रमाणे आळस देऊन उठला आणि आपल्यासमोर तेज:पुंज संन्याशी बघून त्याने त्यांच्या चरणांवर लोटांगण घातले.</p>
<p class="TXT">संन्याशाचा प्रभाव बघून सगळे आश्चर्यचकित झाले. सगळ्ॺांनी संन्याशाच्या पायावर लोळण घेतली आणि प्रेमाश्रूंनी चरण धुतले आणि मनातल्या मनात विचार करू लागले की, कोण बरे असेल हा संन्याशी?</p>
<p class="TXT">त्यानंतर जिवंत झालेल्या ब्राह्मणपुत्रास संन्याशी म्हणाले, ‘हे ब्राह्मण बालका, आज मी येथे एक मोठे नाटक पाहिले. ते बघून संसारी लोकांच्या स्वार्थपर वृत्तीचे दर्शन घडले. तू ज्यांना आपले आप्तजन म्हणतोस आणि जे तुझ्या कमाईवर मौजमजा करतात, ते तुझे आई-वडील, भाऊ, एवढेच नाही तर तुझी पत्नी, सगळे तुला मेला असे समजून तुझा मृतदेह एका बाजूस ठेवून माझ्याबरोबर जेवावयास बसले. खरोखर तुझा जन्म अशा कठोर निर्दयी लोकांच्या घरी झाला.’</p>
<p class="TXT">संन्याशाचे बोलणे ऐकून ब्राह्मणपुत्र हसून म्हणाला, ‘देवा, अशा कुळात माझा जन्म झाला आणि असे स्त्री-पुरुष माझे नातेवाईक आहेत, हि माझ्यासाठी मोठी भाग्याची गोष्ट आहे. मी कोणी पुण्यात्मा किंवा योगभ्रष्ट जीव आहे याची हि निशाणी आहे. भगवंताने गीतेत सांगितले आहे की, योगभ्रष्ट पुरुषाचाच ज्ञानवंत योग्यांच्या कुळात जन्म होतो. असा जन्म श्रीमंतांच्या कुळात उत्पन्न होण्यापेक्षाही अधिक श्रेष्ठ आहे, दुर्लभ आहे. देवदयेनेच मला असे आई-वडील, भाऊ आणि पत्नी मिळाली. जी संसाराची असारता समजून परमात्म्यासाठी जगात नाटकाच्या पात्राप्रमाणे व्यवहार करतात. माझ्या वडिलांनी मलाही हेच शिक्षण दिले आहे. आपण जे काही सांगितले ते ऐकून यांच्यावरील माझी श्रद्धा द्विगुणित झाली आहे. जगात कोण कोणाचे नातेवाईक आहेत? समजा, असह्य ग्रीष्म ऋतू आहे, सूर्य तळपतोय आणि वाटसरू सूर्याच्या प्रखर उन्हाने घाबरून झाडाच्या शोधात आहेत. एवढॺात त्यांना एक पिंपळाचे झाड दिसले. थोडावेळ विश्रांती घेण्यासाठी ते त्याच्या छायेत बसले. तासा-दोन तासांनी उन्ह कमी झाल्यावर वाटसरू एक-एक करून आपापल्या रस्त्याला निघून गेले. रस्त्यावरचे ते झाड तिथल्या तिथेच राहिले. त्याचप्रमाणे जग म्हणजे सुद्धा एक वृक्षच आहे. ज्याप्रमाणे या जगरूपी वृक्षाखाली हजारो माणसे आपआपल्या कर्मबंधनानुसार एकत्र येतात, एकमेकांना भेटतात, नातेसंबंध जुळतात आणि मग पुन्हा कर्म पूर्ण होताच ऋणानुबंध संपतात, निघून जातात. एकमेकांचे देणे चुकविण्यासाठीच लोक इथे एकत्र येतात आणि देणे दिल्यावर निघून जातात. यालाच ऋणानुबंध म्हणतात. म्हणून वियोग झाल्यास दु:ख ते कसले? जन्मताक्षणीच वियोगाची तिथी नक्की असते. जे असा जन्म घेऊन भगवंताचे, श्रीपरमात्म्याचे भजन, सत्संग आणि साधुसेवेत आपला काळ व्यतीत करतात, त्यांचे जीवन धन्य आणि कृतार्थ होते व त्यांच्याच सर्व आशा सफल होतात.’</p>
<p class="TXT">ब्राह्मणकुमाराचे विचार ऐकून संन्याशी आनंदित झाले. आणि मनातल्या मनात सगळ्ॺांच्या विचारांची प्रशंसा करत म्हणू लागले की, ‘अशा विवेकी पुरुषांमुळेच पृथ्वी टिकली आहे व यांच्यामुळेच तिची कीर्ती आहे,’ नंतर संन्याशी हसून म्हणाले, ‘वत्स दिनबंधुदास, तुम्हा पाचजणांचा निष्कपट शुद्ध व्यवहार, विवेक, वैराग्य, अतिथिसेवा, प्रेम आणि भगवंतावरील निष्काम भक्ती बघून मला अतिशय आनंद होत आहे. खरोखर तुम्ही लोक धन्य आहात. जिथे तुमच्यासारखी कुटुंबे आहेत, तो देश आणि ते कुळ धन्य आहे. तुम्ही सारे अत्यंत सुखाने जीवन व्यतीत करून याच देही मोक्षपद मिळवाल, यात काही शंका नाही.</p>
<p class="TXT">संन्याशाने दिलेला आशीर्वाद ऐकून सगळे भावविव्हळ होऊन त्यांनी त्यांच्या चरणी लोटांगण घातले. संन्याशाने सर्वांच्या मस्तकावर हात ठेवून त्यांना उठविले आणि म्हणाले, ‘हे भक्तांनो! तुम्ही नेहमी भगवंताचे स्मरण करत राहा. तुम्ही कधीही कुठल्याही स्थितीत दु:खी होणार नाही.’ संन्याशाचा करस्पर्श आणि त्यांचे वचन ऐकून पाची जणांना अत्यानंद झाला.</p>
<p class="TXT">सगळे संन्याशाच्या पायाशी विनीत होते. मंत्रमुग्ध झाले होते. तेवढॺात संन्याशी हसत गंभीर वाणीने म्हणाले, ‘अच्छा आता मी जातो. तुमची सगळी संकटे, दु:ख, शोक, बाधा, विघ्ने मी माझ्या बरोबर नेतो. मी तुम्हांला कधीही विसरणार नाही. मी माझ्या प्रियजनांना कधी विसरत नाही. तुम्हीसुद्धा मला विसरू नका. आजपासून तुम्ही सारे माझे आहात आणि मी तुमचा आहे हे विसरू नका. मी तुमच्यासारख्या पुण्यात्म्यांच्या नेहमी शोधात असतो. जिथे मला प्रियजन भेटतात तिथे मी स्वत: विकला जातो. हाच माझा नियम आहे. बरं, आता मी माझा परिचय देतो. मीच विश्वपती-विश्वरमण भगवंत आहे.’</p>
<p class="TXT">संन्याशाच्या अमृत वाणीतील अंतिम शब्द ऐकताच सर्वांची समाधी भंगली. त्यांनी डोळे उघडून पाहिले, तर समोर कोणीच नव्हते. संन्याशाची दिव्य ज्योतिर्मयी आकृती अंतर्धान पावली होती. आता सगळे आकुळ-व्याकुळ झाले. आपण चिरवांछित परमेश्वराला पाहूनसुद्धा ओळखू शकलो नाही, म्हणून त्यांची व्याकुळता वाढली. ते रडत रडत परमेश्वराची प्रार्थना करू लागले.</p>
<p class="TXT">‘हे प्रभो, हे दिनबंधो!! हे आमच्या जीवनधना!!! तुम्ही आम्हांला निष्ठुर म्हणत होता ना, पण आता समजतंय की तुमच्याइतका निष्ठुर दुसरा कोणी नाही. जर आम्हांला दर्शन देण्याची इच्छाच नव्हती, तर आम्हांला आपला परिचय का दिला? एकदा डोळे भरून आपले विश्वमोहन रूप पाहिले असते. तुम्ही अनमोल रत्न देऊन परत घेतले. लालुच दाखवून हृदयाचे धन परत घेतले. हे देवा! तुम्ही फार मायावी आहात. आम्हांला जर आधीच कळले असते की आपण संन्याशाच्या वेषात उभे आहात नि गंमत करत आहात, तर आम्ही तुम्हांला सोडले नसते. पण तुमच्या मायेला कोणी ओळखू शकत नाही. ब्रह्मादी देवगणसुद्धा तुमच्या मायेने मुग्ध होतात मग आमची काय कथा? पण हे देवा, आता आमचा अंत पाहू नका. आता दर्शनाशिवाय रहावत नाही. हदय विदीर्ण होत आहे. कृपा करून लवकर आपली भुवन-मन-मोहिनी छबी दाखवून आम्हांला कृतार्थ करा!’</p>
<p class="TXT">अकस्मात् दिव्य प्रभा फाकली, आणि भक्तवत्सल भगवान भक्तांची आर्त हाक ऐकून आपल्या मन-मोहक रूपात प्रगट झाले. पाचीजण आपली चिरवांछित इच्छा पूर्ण झाली म्हणून आनंदित आणि कृतकृत्य झाले. आता भगवान आणि भक्त यांच्यात भेद राहिला नाही. पुढे अशाच प्रकारे भगवद्दर्शन, भगवत्सेवा आणि भगवच्चर्चेत आपले पुण्य जीवन व्यतीत करून शेवटी सर्वांनी भगवंताचे दुर्लभ अभय पद मिळविले.</p>
<p class="Shlok-Color-2"><span class="char-style-override-4">बोला! भक्त व त्याच्या भगवंताचा जयजयकार असो.</span></p>


<p class="Page-Break"> </p>
<p class="Heading" id="toc_marker-7">भक्त नारायणदास</p>
<p class="TXT">बंगालचा प्रसिद्ध राजा कीर्तिचन्द्र याच्या राज्यात पवित्र गंगेच्या किनारी नारायणदास राहात होते. त्यांचे घर धन-धान्याने समृद्ध होते. ते स्वत: विद्वान आणि सद्गुणी होते. भगवद्भक्त असल्यामुळे, नव्हता त्यांना धनाचा अहंकार की नव्हता त्यांना गुणांचा गर्व. ते अतिशय शुद्धचित्त आणि सरळ स्वभावाचे होते. लहान थोर सर्वांबरोबर ते हसून बोलत. कोणावरही कधी रागावत नसत. स्वप्नातही दुसऱ्याच्या धनाची अभिलाषा ठेवत नसत. परस्त्रीस मातेसमान समजत. थट्टेतसुद्धा खोटे न बोलणे, सर्वांची सेवा करण्यास तत्पर रहाणे, आणि गरीब, दु:खी लोकांस उदारहस्ते दान देणे, हे त्यांचे स्वाभाविक गुण होते. त्यांचा सरळपणा आणि साधेपणा बघून नवख्या माणसाला हे एवढे श्रीमंत आणि गुणवान असतील याची कल्पनाही येत नसे. वैभवसंपन्न असूनही त्यांची कुठल्याच वस्तूवर आसक्ती नव्हती. सर्व काही देवाचे आहे असे समजून ते सदा मनाला ईश्वरचरणी ठेवत असत. त्यांची पत्नी मालतीसुद्धा भक्तिवान, पतिव्रता आणि सद्गुणी होती. हिच तर भक्तांची खरी लक्षणं आहेत.</p>
<p class="TXT">सर्व काही असूनही संतान नाही, म्हणून मालतीला मनात अपार दु:ख होई. जोपर्यंत मन पूर्णतया ईश्वरचरणी लीन होत नाही तोपर्यंत जगात कुठलाही माणूस पूर्णपणे सुखी होत नाही. पूर्ण सुख तो राममय होण्यातच आहे.</p>
<p class="Shlok-Color-2">कोई तन दु:खी, कोई मन दु:खी,</p>
<p class="Shlok-Color-2">कोई धन-हित रहत उदास।</p>
<p class="Shlok-Color-2">थोड़े थोड़े सब दु:खी,</p>
<p class="Shlok-Color-2">इक सुखी रामका दास॥</p>
<p class="TXT">नारायणदासांना मात्र याची काही पर्वा नव्हती. त्यांचे अंत:करण वैराग्यपूर्ण होते. वयही झालं होतं म्हणून पुष्कळ दिवसांपासून ते संसाराचा त्याग करून कुठल्यातरी तीर्थस्थानात राहण्याचा विचार करीत होते. शेवटी त्यांनी उर्वरित जीवन अतिसुंदर मोक्षदायी रामजन्मभूमी अयोध्यापुरीत घालविण्याचे ठरविले. ते एकटेच जाऊ इच्छित होते; पण पतिपरायण मालतीच्या विशेष आग्रहास्तव तिलाही बरोबर घेतले. घराची नीट व्यवस्था लावून जरुरी सामान चार बैलांवर लादून घरातून निघाले. किती तरी नोकरांनी बरोबर जाण्याविषयी इच्छा प्रदर्शित केली. पण त्यांनी कुणालाही बरोबर घेतले नाही. मालती मात्र सावलीप्रमाणे सोबत होती.</p>
<p class="TXT">पति-पत्नी अखंड रामनामाचा जप करत, भजन करत. स्नान-संध्येसाठी मार्गावरील धर्मशाळेत थांबत आणि स्नान-संध्या उरकून पुढे जात. असे जाता-जाता ते काही दिवसांनी चित्रकूटला गेले. चित्रकूट पाहून दोघांचे हृदय प्रेमाने ओथंबले. ते श्रीरामचंद्राच्या लोकपावन लीलास्थानांना आदराने पाहू लागले.</p>
<p class="TXT">आज ते अतिशय आनंदात आहेत, श्रीरामचंद्रांच्या अद्भुत लीला आठवून ते त्यात तन्मय झाले आहेत. चित्रकूटाला वंदन करून नारायणदास म्हणू लागले, ‘अहाहा! खरोखर चित्रकूट धन्य आहे. इथे श्रीराम सीतेसोबत गवताची झोपडी करून राहिले. त्यावेळी हि जागा पवित्र ऋषि मुनींच्या आश्रमांनी वेढली होती. सती-शिरोमणी सीतेला ऋषिपत्नींच्या अपूर्व आदर-सत्काराने किती आनंद झाला असेल? हं! भ्रातृभक्त भरताने श्रीरामाला महाराज दशरथांच्या स्वर्गवासाची बातमी इथेच सांगितली. ओहो! या जागी भ्रातृप्रेमाचा, पितृभक्तीचा, सेवाधर्माचा आणि सत्यनिष्ठेचा पवित्र स्रोत वाहिला होता. याच जागी भरताने आपल्या जीवनाधार श्रीरामाच्या पवित्र पादुका मिळविल्या होत्या. हे प्रिय चित्रकूटा! तू आमच्या हृदयेश्वर अयोध्यानाथाच्या लीलांना आपल्या हृदयात लपवून अनेकानेक प्राकृतिक संकटे सोसून त्या लीलांना जपून स्मारक-स्तूपाच्या रूपात इथे उभा आहेस. हे बंधू! तू असाच त्या लीलाविग्रही श्रीरामांच्या लीलांचा हार घालून अनंतकाळापर्यंत असाच उभा रहा आणि आमच्यासारख्या पापी-तापी माणसांना भगवंताच्या लीलांचे स्मरण करवून धन्य व कृतार्थ कर!’</p>
<p class="TXT">नारायणदास पत्नीसह काही दिवस चित्रकूटात साधु-संतांचे दर्शन करत त्यांच्या उपदेशामृताचे पान करत राहिले. सत्संग, साधुसेवा, भजन-कीर्तन आणि दान-धर्म केल्यानंतर कितीतरी दिवसांनी त्यांनी अयोध्येला जायचा विचार केला.</p>
<p class="TXT">पति-पत्नी दोघे भावनाशील होते. जेव्हाजेव्हा रामाच्या वनवासाची कथा ऐकत, तेव्हा तेव्हा त्यांचे हृदय व्याकुळ होई. म्हणून त्यांनी अयोध्येला जाताना असा विचार केला की, ‘आमच्या श्रीरामचंद्रांना निरनिराळ्ॺा वनातून भटकावे लागले आणि तऱ्हेतऱ्हेचे कष्ट सहन करावे लागलेे. म्हणून आम्हांलासुद्धा धोपट मार्गाऐवजी वाकडॺा-तिकडॺा रस्त्याने अयोध्येस जावयास हवे, म्हणजे वनवासातील कष्टांचा अनुभव येईल.’ असा विचार करून त्यांनी सरळ मार्ग सोडून अंधाऱ्या पहाडी प्रदेशातून जायचे ठरवले. जिथे सूर्यकिरणसुद्धा पोहचू शकत नव्हते, वाटेत दगड-धोंडे, काटे-कुटे, चढ-उतार, खाई, कधी वन्य श्वापदांचे भयंकर आवाज, कुठे पाऊल वाटही नाही अशा मार्गाने जाऊ लागले. अशा वाटेवर चांगल्या चांगल्या साहसी पुरुषांचे मनही कापत असे. पण अशा मार्गावरून नारायणदास भगवंतांच्या लीलांचे स्मरण करीत निर्भयपणे जाऊ लागले. प्रत्यक्षात चार बैल आणि पत्नी मालतीशिवाय त्यांच्याबरोबर दुसरे कोणी नव्हते. अर्थात हृदयात मात्र रामाचा वास होता आणि त्याच बळावर त्यांचे उच्चस्वरात नामस्मरण करत ते पुढे जात होते. मालतीसुद्धा आपल्या किनऱ्या गोड आवाजात नामस्मरण करून पतीला साथ देत होती. गाता गाता जणु हृदयस्थ अन्तर्यामीची करुणामय मंगलमूर्ती त्यांच्या समोर उभी ठाकली. नारायणदास आणि मालती ईश्वराची ती कमनीय मूर्ती पाहून भान हरपून सतत न थांबता पुढे पुढे जात होते. अहा! देवाचा कसा विलक्षण प्रभाव आहे पाहा! तो हृदयात असल्यावर सतत त्याचेच ध्यान केल्याने ‘हि वस्तू भयंकर आहे, हि भीषण आहे,’ वगैरे गोष्टींना स्थानच रहात नाही. देवाचे अनुपम लावण्य अन्तर्विश्वातून निघून साझ्या बहिर्विश्वात पसरते आणि सगळ्ॺा दृश्यमान वस्तूंना लावण्यमय बनवते! त्यामुळेच आज नारायणदास आणि मालतीसुद्धा दशदिशांमध्ये केवळ डोळ्ॺांना सुखविणारी रमणीय दृश्य पहात होते.</p>
<p class="TXT">पति पत्नी पुढेपुढे जात होती पण कुठला रस्ता अयोध्येकडे जातो याची त्यांना नव्हती माहिती किंवा नव्हती पर्वा. थोडॺा दूरवर चालल्यानंतर बैलांना विश्रांती देण्यासाठी ते थांबत. आणि त्यांना चारापाणी देऊन पुन्हा पुढे निघत. चालता चालता एक दिवस पहाटेच्या वेळी ते एका लुटारू भिल्लांच्या गावात येऊन पोहचले. भिल्लांना रस्ता विचारण्याचा विचार करीत होते तोच भिल्लांची एक टोळी त्यांच्याजवळ आली. दुष्ट हिंसक भिल्लांनी त्यांना दुरून येताना पाहताच त्यांचा माल लुटण्याचा विचार केला होता आणि म्हणूनच ते नारायणदासांजवळ आले. भिल्लांमधील एकाने कपटाने अतिशय सहानुभूती दाखवून अगदी सहजपणे विचारतो आहे असे दाखवत विचारले, ‘भाऊ! तू या दाट जंगलात कुठून आलास? काही काम असेल तर आम्हांला सांग.’ नारायणदास तर प्रत्येकात देवच पाहात होते. भिल्लांचे विनयी बोलणे ऐकून त्यांना आनंद झाला आणि आपल्या स्वभावानुसार त्यांच्यात सरळता, दयाळूपणा, सहानुभूती आणि सेवेचे दर्शन करून म्हणाले, ‘बंधो! तुमच्या या सरळ आणि निष्कपट वागण्याने मला फार आनंद झाला आहे. आम्ही श्री रघुकुलकमलदिवाकर, अखिल विश्वाचे कारण, समस्त जीवांचे परम चिंतामणी, महामहिमान्वित, भक्त कल्पतरू भगवान श्री रामचंद्राचे दर्शनासाठी अयोध्येस जात आहोत.’</p>
<p class="TXT">नारायणदासांचे बोलणे पुरे झाले नाही तोच भिल्ल आपल्या मनातील खरा विचार लपवून म्हणू लागले, ‘मग तुम्ही या घोर अरण्यात कसे आला? बरं तर बरं, आम्ही भेटलो, आम्हीसुद्धा श्री अयोध्यानाथाच्या दर्शनासाठीच जात आहोत. आता तुम्हांला घाबरायचं काम नाही. आमच्या बरोबर चला, आम्ही तुमचे रक्षण करू.’ असे म्हणून एक दुसऱ्याकडे पाहू लागले आणि आपला डाव सफल झाला म्हणून प्रसन्न झाले. पण नारायणदासांना त्यांचे बोलणे आवडले नाही. ज्याच्या अभयचरणी आत्मसमर्पण करून ते निघाले होते त्याच्या जागी दुसऱ्या कोणाला रक्षक बनविणे त्यांना आवडले नाही. म्हणून ते निर्भयतेने म्हणाले, ‘बंधूंनो! अनाथांचे नाथ अयोध्याविहारी श्रीरघुनाथच आमचे एकमेव रक्षक आहेत. ते जिथे नेतील तिथे आम्ही जातो. त्याशिवाय आमच्या हातात काही नाही.’ नारायणदासांचे बोलणे ऐकूनही लुटारू निराश झाले नाहीत. त्यांनी स्वरात स्वर मिसळून सांगितले, ‘बरोबरच आहे, या जगात दुसरा साथीदार आहेच कोण? रघुवंशशिरोमणी श्रीरामच सगळ्ॺांचे सहाय्यक आहेत, एकमात्र साथीदार आहेत. ओहो! भक्ता, हे फार चांगले झाले. आपण सगळे त्या श्रीरामालाच शरण आहोत. चला आनंदाने त्या मंगलमय पतितपावनाच्या धामाकडे.’ कपटी लोकांचे दांभिक बोलणे त्या सरळ साध्या दंपतीला कळले नाही. एक योगायोग म्हणून ते त्यांच्या बरोबर पुढे जाऊ लागले. चालता चालता ते एका घनदाट वनात पोहचले. दुष्टांनी संधी साधून आपले काम सफल करण्याचे ठरविले. एक म्हणाला, ‘अरे! असे बघता काय! झटपट आपले काम उरका.’ दुसरा म्हणाला, ‘हो! आता उशीर कशाला? ताबडतोब याला खतम करून जे काय आहे ते लुटा आणि मजा करा.’ अशाप्रकारे संभाषण करून दुष्टांनी आपले खरे रूप दाखवले. नारायणदासांचे हात-पाय बांधून मारत-मारत निबिड अरण्यात नेऊन एका खड्डॺात टाकून वर मोठ-मोठे दगड ठेवून म्हणाले, ‘कर, आता इथे बसल्या बसल्या श्रीरामचंद्रांचे दर्शन कर.’</p>
<p class="TXT">नारायणदासांचे शरीर मारामुळे दुखत होते. अंगात हलण्या-चालण्याचीही शक्ती नव्हती, बोलावयासही येत नव्हते. पण अशा अवस्थेतही ते मनातल्या मनात देवाची प्रार्थना करू लागले, ‘हे त्रैलोक्यचिंतामणी! हे माझ्या रामा! तुम्हांला नमस्कार असो! हे जानकीपती! तुम्हांला पुन:पुन: नमस्कार! हे त्रैलोक्यनाथ! या जगात सगळीकडे तुम्हीच व्यापून आहात. कृमी-कीटक, फुलपाखरे, चराचरात सगळ्ॺांच्या अंत:करणात तुम्हीच व्यापला आहात. घट-घट वासी प्रभो! या संपूर्ण विश्वात अशी एकही जागा नाही, जिथे तुम्ही नाही! जग तुमच्यात सामावलेले आहे. सगळीकडे तुम्हीच तुम्ही व्यापून आहात! हे नाथ! तुम्हांला जे योग्य वाटेल, ते तुम्ही करा. तुमच्या प्रत्येक कृतीत मला आनंद आहे. हे भगवन्! मी आपल्याला शरण आलो आहे. तुमच्याशिवाय मला दुसरा आश्रय नाही.’</p>
<p class="TXT">अशाप्रकारे मानसिक प्रार्थना करत करत नारायणदास भगवंताच्या ध्यानात निमग्न होऊन निश्चेष्ट झाले. दुष्टांना वाटले ते मेले म्हणून ते तिथून निघून मालतीकडे आले. ईश्वरस्वरूप पतीची दुर्दशा बघून मालती मूर्च्छित होऊन जमिनीवर पडली. तिचे केस अस्तव्यस्त झाले. असं वाटत होतं, जणू शरीरात प्राण उरले नाहीत. अशा अवस्थेत ते नराधम तिला फरपटत ओढू लागले आणि वाईट हेतूने अपशब्द बोलू लागले. थोडॺाच वेळात मालती भानावर आली. दुष्टांचे वागणे बघून तिला फार दु:ख झाले. भीती आणि संतापामुळे ती कापू लागली.  शेवटी दुसरा कोणताही उपाय नाही, हे समजून सती मालती डोळे मिटून कातर स्वरात परमेश्वराला हाका मारू लागली, ‘हे देवा! आपण शरणागताचे रक्षक नाही का? हे नाथ! मी ऐकलं होतं की सेवकांच्या रक्षणासाठीच आपण धनुष्यबाण धारण केले आहे. हे खरं आहे का? काय अजूनही आपण तसेच आहात? शरणागत अनाथाला आश्रय देता?’ अशाप्रकारे मालती कातर आवाजात देवाची प्रार्थना करत होती. एवढॺात थोडॺा दूरवर एक घोडेस्वार येताना दिसला. घोडॺांच्या टापांचा आवाज ऐकताच मालतीचे मन आनंदित झाले. तिने भयहारी भगवान श्रीरामाचे स्मरण करता-करता पाहिले की एक तरुण पांढऱ्या घोडॺावर स्वार होऊन वेगाने तिच्या दिशेला येत आहे. बघता बघता तो मालतीजवळ येऊन पोहचला. त्याचा वेष वीर क्षत्रियासारखा होता. मस्तकावरील सोन्याचा मुकुट प्रतिसूर्याप्रमाणे चमकत होता, कानात मकराकृती कुण्डले होती. गळ्ॺात कौस्तुभमणी शोभत होता. हृदयावर पदचिह्न होते, दोन्ही हातांमध्ये रत्नकंकणे शोभत होती. त्याच्या चाफेकळीसारख्या सुंदर बोटांमध्ये तऱ्हेतऱ्हेच्या आंगठॺा शोभत होत्या. कमरेला किमती पीतांबर होता आणि त्यावर रत्नजडित मेखला होती. सावळ्ॺा मेघासारखे त्याचे शरीर सुंदर होते, कमळासारखे विशाल आणि सुंदर नेत्र होते. गुलाबी ओठांवर मंद स्मित होते. स्मितातून जणू अमृतवर्षा होत होती. कमरेला ‘यमदंष्ट्रा’ नावाची तलवार लटकत होती. हातात विशाल धनुष्य होते आणि पाठीवर बाणांचा भाता होता. त्या सुंदर वीर क्षत्रिय युवकाचे लावण्य विलक्षण होते. पण आश्चर्य असे की, सर्वांना त्याचे रूप एकसारखे दिसत नव्हते. त्याचे वज्राहूनही कठोर स्वरूप बघून भिल्ल घाबरले. त्यांची वाचाच बंद झाली आणि ते जीव वाचविण्यासाठी सैरावैरा पळू लागले. अत्यंत भयामुळे काही धडपडून पडले, काही झाडांवर आदळले, काहींची डोकी फुटली, कुणाचे दात तुटले, कुणाचे नाक-कान तुटले, एकूण काय सर्वजण जखमी झाले. परंतु त्या दुष्टांना वीराचे जे भयंकर स्वरूप दिसत होते, त्याऐवजी मालतीला त्याचे तेज:पुंज रूप पाहून अत्यानंद झाला. ती अनिमेष नेत्रांनी त्याची रूपमाधुरी अतृप्तपणे पाहू लागली. तो वीर घोडॺावरून उतरून हसत हसत मालतीजवळ जाऊन वात्सल्यपूर्ण अमृतमय शब्दात बोलू लागला, ‘हे भगिनी! तू कुठे राहतेस? तू स्त्री आहेस, तुझ्याबरोबर कोणी पुरुष दिसत नाही. या घोर अरण्यातून तू कुठे जाऊ इच्छितेस? तुला आता कोणी घेरले होते? मला पाहताच ते का पळून गेले?’</p>
<p class="TXT">क्षत्रिय वीराचे स्नेहपूर्ण बोलणे ऐकून मालती मनातल्या मनात विचार करू लागली. अहाऽहा! या नरकाच्या विषज्वालेत अशा आनंदाचा अमृत-वर्षाव कोणी केला? हां! मला समजलं. नक्की माझ्या रघुरायानेच या वीराला इथे पाठविले आहे. नक्की ही त्याचीच लीला आहे. प्रेमाच्या आवेगामुळे काही काळपर्यंत मालतीच्या तोंडून शब्दच निघेना. ती पाषाणमूर्तीप्रमाणे आगंतुक क्षत्रिय वीराला अनिमेष नेत्राने पहात राहिली आणि तिच्या हृदयातील कृतज्ञता अश्रुरूपाने वाहू लागली. नंतर मोठॺा कष्टाने मनावर ताबा ठेवून मालतीने त्या करुणाकर क्षत्रिय वीराला सगळी हकीकत साद्यंत सांगितली. दुष्टांनी नारायणदासांवर जे जुलूम केले, ते सांगताना हृदयाच्या दारुण व्यथेने सती मालती उत्तेजित झाली आणि वीराच्या पाया पडून मोठॺाने म्हणू लागली, ‘अरे! तू कोण आहेस ते मला माहीत नाही. पण मला विश्वास आहे की, माझी दुर्दशा बघून दु:खहारी भगवान श्री रघुरायानेच तुला इथे पाठविले आहे. माझ्या पतीला मारत-मारत या दुष्टांनी कुठे नेले ते मला माहीत नाही. पतीला सोडून ते दुष्ट माझ्याशी असे वागू लागले की, जणू काही मी कोणी वेश्या आहे. तेवढॺातच रघुरायाच्या कृपेने तुम्ही इथे आलात आणि तुम्हांला पाहताच दुष्ट भिल्ल पळून गेले. बंधो! माझे पती आता जीवित नसतील. माझ्या शरीरात जणू प्रलयाग्नीचा वर्षाव होत आहे. बस्. आता कृपा करून तुम्ही एक चिता पेटवून द्या. आता माझ्यासारख्या निराधार कंगाल अबलेवर दया करून तुम्ही इथे आलाच आहात, तर कृपा करून चितासुद्धा तुम्हीच पेटवा. धगधगणाऱ्या चितेच्या ज्वालेत प्राणांची आहुती देऊन मी माझ्या हृदयाची आग शांत करीन. विषानेच विषाचा नाश करीन. आता उशीर करू नका.’</p>
<p class="TXT">सतीचे प्रेम आणि पतिभक्ती पाहून सीतापती फार प्रसन्न झाले. ते करुणासागराप्रमाणे सुखद करुण रसाने मालतीच्या मनाला सांत्वना देत म्हणाले- ‘सती! चिंता करू नकोस तुझा पती अद्याप जिवंत आहे. मी इकडे येताना ‘हाय मालती! आता श्रीरामाच्या दर्शनार्थ आपण अयोध्येला कसे जाणार?’ मला वाटतं की ते बोलणे तुझ्या पतीचे होते. ती जागा येथून जवळच आहे. म्हणून तू माझ्याबरोबर चल.</p>
<p class="TXT">पति विरहामुळे मालतीचे शरीर इतके दुर्बल झाले होते की तिच्यात एक पाऊल टाकण्याची सुद्धा ताकत नव्हती. हे पाहून भगवंत म्हणाले- ‘माते! हा माझा हात धर आणि माझ्या सोबत चल. अजिबात घाबरू नको. तुझ्यासारख्या पतिव्रतेला पतीचा चिरवियोग कधीही होणार नाही.’ असे म्हणून भव-भयहारी भगवंताने आपला अभय हस्त पुढे केला. क्षत्रिय वीराच्या तोंडून निघालेल्या ‘माते’ शब्दाने मालतीच्या मनातील अविश्वास दूर झाला. ती दीनबन्धूचा दयाळू हात धरून बरोबर चालू लागली आणि थोडॺाच वेळात नारायणदासांजवळ येऊन पोहचली. पाहिलं की, मजबूत दोरखंडाने पतीचे दोन्ही हात बांधलेले आहेत, छातीवर मोठा दगड ठेवलेला आहे. बोलता येत नाही आणि शरीर निश्चेष्ट आहे. पतीची अवस्था पाहून मालती धाडकन जमिनीवर पडली. भगवंताने आपल्या अभय वाणीने आश्वासन देत नारायणदासांच्या छातीवरील दगड दूर केला आणि बंधने दूर केली. तरी त्यांच्यात चेतना आली नव्हती, म्हणून भगवंताने त्यांचे शरीर हलविण्यास सुरवात केली. भगवंतांच्या मुनिदुर्लभ हातांचा स्पर्श होताच, नारायणदासांच्या शरीरात नवचैतन्याचा स्त्रोत वाहू लागला. त्यांचे मन, प्राण आणि शरीर जागृत झाले. एकाएकी उठून बसत, आश्चर्यचकित दृष्टीने ते चहूकडे पाहू लागले.’ त्यांनी आपल्यासमोर एका दिव्य धनुर्बाणधारी वीराजवळ आपल्या पत्नीला-मालतीला उभे असल्याचे पाहिले. </p>
<p class="TXT">काही काळपर्यंत नारायणदासांना कळेना की, हे स्वप्न आहे की सत्य. ते श्रीमूर्तीच्या रूपमाधुरीत अडकले. काही काळानंतर त्यांना आपल्या पूर्वावस्थेची आठवण झाली. तेव्हा त्यांना वाटले- ‘अरे! या भीषण संकटातून संकटविमोचक जानकीनाथाशिवाय कोण बरे वाचवू शकेल?’ अहाहा! हे तेच आहेत! नक्की तेच आहेत! माझे नाथ रघुवंशनाथ श्रीरामचंद्रच आहेत’. असा विचार येताच त्यांनी लगेच श्री प्रभूच्या पायावर लोटांगण घातले आणि प्रेमाश्रूंनी त्यांचे चरणकमल धूत हात जोडून विनयाने म्हणू लागले- ‘हे वीरा! तुम्हीच माझे प्राणेश्वर, प्राणाधार आहात. तुम्हीच माझे प्रभू आहात, तुम्हीच माझे मनोरथ पूर्ण करणारे परमात्मा आहात, तुम्हीच समस्त जीवांचे परमगुरू आहात, तुम्हीच माझे मुकुंद मुरारी आहात आणि तुम्हीच सकल विश्वाचे मूळ हरि आहात! प्रभो! तुम्ही कृपा करून या गुलामाची सर्व बंधने कापलीत, तर आता हा पडदा दूर करून आपल्या यथार्थ रूपाचे दर्शन ही करवा, नाथ!’ भक्ताचे सरळ आणि प्रेमपूर्ण बोलणे ऐकून भक्तवत्सलाच्या गुलाबी ओठांवर मंदहास्य झळकले. या मंद हास्याचे कारण म्हणजे भगवान आपल्या भक्तासमोर लपून राहू शकला नाही. आता त्याची अवस्था जव्हेऱ्यासमोर अनेक नकली दगडांमध्ये ठेवलेल्या हिऱ्यासारखी झाली. जव्हेरी ज्याप्रमाणे अनेक नकली दगडांमधून, काचांमधून खरा हिरा अचूक ओळखतो, तसेच भक्तसुद्धा वेषधारी भगवंताला लगेचच ओळखतो. मालती आणि नारायणदास देवाचे अनन्य भक्त आहेत. ते देवाच्या दर्शनासाठीच देवावर हवाला ठेवून घर सोडून यात्रेला निघाले. अशा अवस्थेत देव त्यांना दर्शन दिल्याशिवाय कसा राहील? भक्तवत्सलाने लगेच त्यांच्यासमोर आपले मधुर रघुनाथाचे रूप धारण केले. भगवंताच्या दिव्य रूपाचे दर्शन करताच दोघांची मने मुग्ध झाली आणि डोळ्ॺाचे पारणे फिटले. ते पुन:पुन: प्रभूला वंदन करून गहिवरल्या स्वरांनी त्याची स्तुती करू लागले. ते म्हणाले- ‘हे प्रभो! हे दिन दयाळू! धन्य! धन्य! आपले प्रभुत्व धन्य आहे! आमच्यासारख्या तुच्छ जीवांसाठी आपण या निबिड अरण्यात आला! हे प्रभो! आपल्यासारख्या दयाळू ईश्वराला सोडून पामर मनुष्य कशासाठी दुसऱ्यांची उपासना करतात!’</p>
<p class="TXT">भक्ताचा शुद्ध भक्तिभाव बघून देवही मुग्ध झाले. त्यांनी दिव्य मधुर स्वरात म्हटले- ‘हे माझ्या प्रिय भक्तांनो! तुमच्या विशुद्ध प्रेमापोटी मी तुमच्या आधीन झालो आहे. आज मी तुमच्यावर अती प्रसन्न आहे. तुमची जी इच्छा असेल ती सांगा. प्रत्येक इच्छा पूर्ण करण्यास मी तयार आहे.’</p>
<p class="TXT">पति-पत्नी अत्यंत विनयपूर्वक म्हणाले, ‘नाथ, आपल्या दर्शनाने आमच्या साऱ्या इच्छा पूर्ण झाल्या. आम्हांला जे काही हवे होते, ते मिळाले. आता आम्हांला कुठल्याही वरदानाची अपेक्षा नाही. पण हे देवा! असा आशीर्वाद द्या की ज्यामुळे आपला वास निरंतर आमच्या हृदयात असेल. आम्ही नेहमी आपल्या ध्यानात मग्न राहू आणि नेहमी आपले दिव्य दर्शन करत राहू’. देवाने ‘तथास्तु’ म्हटले व सांगितले, ‘जा, आता अयोध्येत जाऊन उर्वरित आयुष्य माझ्या सेवेत घालवा आणि देहत्यागानंतर माझ्या परम धामात या’ एवढे सांगून अन्तर्यामी भगवान अंतर्धान पावले. नारायणदास आणि मालती देवाला असंख्यवेळा वंदन करून त्यांची आज्ञा शिरसावंद्य मानून गहिवरल्या स्वराने प्रभु-महिमा गात-गात प्रभुकृपेने थोडॺाच दिवसात सुखरूपपणे अयोध्येला जाऊन पोहचले आणि तिथे एक छोटीशी झोपडी बांधून भगवद्भजन आणि साधुसेवेत शांतिपूर्ण जीवन व्यतीत करू लागले. शेवटी देहत्याग करून दोघे भगवान श्रीरामचंद्रांच्या चरण कमलांशी अचलस्थान प्राप्त करून कृतार्थ झाले.</p>
<p class="Shlok-Color-2"><span class="char-style-override-4">बोला! भक्त व त्याच्या भगवंताचा जयजयकार असो.</span></p>


<p class="Page-Break"> </p>
<p class="Heading" id="toc_marker-8">बंधू महान्ती</p>
<p class="Shlok-Color-2">(1)</p>
<p class="TXT">ओरिसा जिल्ह्याच्या जाजपुर गावात बंधू महान्ती राहात होता. त्याला पतिव्रता पत्नी, एक मुलगा आणि दोन मुली होत्या. बंधू फार गरीब होता. भिक मागून तो उदरनिर्वाह करी. पण भिक मागून धन साठविणे आणि मग ते जमिनीत गाडून त्याचा संग्रह करणे असे तो करीत नसे. रोज गावात जाऊन एका दिवसाला पुरेल एवढे अन्न मिळताच तो परत फिरे आणि भिक पत्नीला देई. त्यातूनच अतिथि सेवा होई, मुलांना खाऊ-पिऊ घालत, मग उरेल ते दोघं खात, उरले नाही तर देवाचे नाव घेत बसत. वरवर पाहता बंधु-परिवाराची स्थिती दयाजनक होती. पण त्यांच्या हृदयात कणभरसुद्धा दु:ख नव्हते. देवावरील दृढ श्रद्धा आणि प्रगाढ प्रेमामुळे त्यांचे अंत:करण मधुर झाले होते. दोघेजण रोज दिवस-रात्र भगवंताचे नामस्मरण करत. भगवंताचे नावच त्यांचा महामंत्र होता. देवाचे भक्तच त्यांच्यासाठी देव होते. भगवान आणि भक्तांचा प्रसादच त्यांच्यासाठी उत्तम आहार होता. आणि त्यांच्या चरणांचे तीर्थच त्यांच्या मते सर्वव्याधिविनाशक औषध होते. त्यांना कसल्याच गोष्टीची इच्छा नव्हती. ते संसारी माणसांच्या दृष्टीने दरिद्री, भिकारी असूनही मनाने श्रीमंत होते. बादशहाचे बादशहा होते. खरं आहे-</p>
<p class="Shlok-Color-2">चाह गयी, चिंता गयी मनुआँ बेपरवाह।</p>
<p class="Shlok-Color-2">जिनको कछु ना चाहिये सो जग शाहनशाह॥</p>
<p class="TXT">फार मोठा राजा आहे; पण त्याचे मन जर चिंतेने पोळत असेल तर तो भिकाऱ्याहूनही दु:खी आहे. नि:स्पृह माणूस कंगाल असूनही धनवान आहे. राजाला हवं तर त्याच्या पायाशी झुकू दे. तो कुण्या बादशहाच्या दारावर जात नाही. शिवाय ज्याच्याजवळ भजनरूपी धन असेल, साऱ्या ऐश्वर्याचा आधार असलेल्या ईश्वराचा ज्याला आश्रय असेल, त्याची तर गोष्टच निराळी. म्हणून बंधू महान्ती दरिद्री असूनही परम सुखी आहे. त्याची चंद्रमौळी झोपडी, फुटकी गाडगी-मडकी, फाटके-तुटके कपडे, शंभर ठिकाणी गाठी मारलेले धोतर आणि त्या जीर्ण शरीराच्या आवरणास भेदून आत पाहिले की समजते की जणू सगळ्ॺा जगाचा आनंद इथेच साठला आहे. ही आनंद-संपत्ती जणू त्याच्या एकटॺाची आहे.</p>
<p class="Shlok-Color-2">जाके पल्ले श्याम-धन ता-सम धनी न कोय।</p>
<p class="Shlok-Color-2">चिंतन ही करतो रहै, तन-मनकी सुधि खोय।</p>
<p class="TXT">गावात भयंकर दुष्काळ पडला, शेतात धान्य नाही, जंगलात गवत नाही, तलाव-विहिरीत पाणी नाही. चहूकडे हाहाकार माजला आहे. कुठे भिकही मिळत नाही. तीन दिवसांपासून बंधूपरिवार उपाशी आहे. बंधूमहान्ती आणि त्याच्या पत्नीला स्वत:साठी विशेष काही वाटत नाही. पण भुकेमुळे व्याकुळलेले मुलांचे चेहरे पाहून आईचे हृदय कासावीस होत आहे. सतीने पतीस सांगितले, ‘स्वामी! माझ्या माहेरी तर कोणी नाही. त्यामुळे मदत मिळणार नाही. पण आपले कोणी नातेवाईक आहेत का? जर कुठे असतील तर तिथे जाऊ. म्हणजे मुलांना मूठभर अन्न तरी मिळेल आणि दुष्काळाचे दिवस कसे तरी निघतील.’</p>
<p class="TXT">बंधू महान्तीने उत्तर दिले, ‘सती! या जगात माझे कोणी नातेवाईक नाहीत. हां! एक जिवलग मित्र आहे. पण तो फार दूर राहातो. इथून चांगला पाच दिवसांचा रस्ता आहे. आपण जर त्याच्याकडे गेलो, तर आपली भूक कायमची संपेल. अहाहा! त्याचे नावसुद्धा किती गोड आहे. प्रिये! माझ्या त्या मित्राचे नाव आहे दिनबंधू! त्याचे आपल्यासारख्या गरिबांवर फार प्रेम आहे.</p>
<p class="TXT">सतीला पतीचे बोलणे ऐकून बरे वाटले. तिने आनंदाच्या भरात म्हटले, ‘नाथ! पाच दिवसांचा रस्ता आहे तर काय झालं? चला जाऊया. तिथे दिनबंधूच्या दरबारात जाऊन दु:ख, दारिद्रॺ कायमसाठी दूर करू. लहान मुलाला तुम्ही खांद्यावर घ्या. छोटॺा मुलीला मी कडेवर घेईन. मोठी मुलगी आपल्याबरोबर चालेल. सामान तर काही नाहीये. पाचच तर दिवस आहेत! पाला-पाचोळा खात खात पोहचू.’</p>
<p class="TXT">बंधू महान्तीने हसून संमती दिली. पत्नी घरात गेली. इकडे बंधू महान्ती मनातल्या मनात देवाजवळ प्रार्थना करू लागला. ‘हे प्रभो! नाथ!! तुम्ही अन्तर्यामी आहात. तुम्हांला सर्व माहीत आहे की, मी गाव सोडून का जातोय. तुमच्यापासून काही लपलेले नाही. देवा! तुमचे प्रेमच मला ओढून नेत आहे. बऱ्याच दिवसांपासून आपल्या चरणांच्या दर्शनाची इच्छा होती. आज या दुष्काळरूपी बंधूच्या मदतीने जगद्बंधुच्या दर्शनाची इच्छा सफल होईल. मृत्यूच्या भयाने गाव सोडणे मूर्खाचे लक्षण आहे. मृत्यू कुठे नाही? जगात ईश्वराच्या सत्तेशिवायची जागाच कुठे आहे की, जिथे ईश्वर मृत्युरूपाने क्रीडा करत नाही? केवळ अन्न न मिळाल्यामुळे देवावर ज्याची श्रद्धा आहे, तो का कुठे जातो? नाथ! तुम्ही विश्वम्भर आहात, जळी-स्थळी सर्वांचे भरणपोषण करता. समुद्रात राहाणाऱ्या किंवा पहाडात राहाणाऱ्या क्षुद्र कीटकांचीसुद्धा तुम्ही काळजी वाहता. असा विश्वम्भर मिळाल्यावर कोण पोटासाठी दर-दर भटकेल? निरनिराळी पापे करील? हे तर अविश्वासू माणसांचे काम आहे. ते ईश्वरी सत्तेला न मानता पोट भरण्यासाठी पाप करतात. नाथ! मी आज या लोकांना घेऊन तुमची मनमोहिनी मूर्ती पाहण्यासाठी जात आहे. नाथ! कधी एकदा मला तुमच्या चरणकमलांचे दर्शन होईल? जर तसे झाले तर मी समजेन की हे दुर्भिक्ष माझे हितैषी आहे. ज्यामुळे मला कल्याणकारी श्रीमूर्तीचे दर्शन झाले. नाथ! आशीर्वाद द्या म्हणजे नीलाचलला पोहचून तुमच्या सुर-मुनि-वंदित चरणांचे दर्शन करू शकेन.</p>
<p class="TXT">एवढॺात पत्नी मुलांना घेऊन बाहेर आली. बंधू महान्तीने फाटक्या कपडॺांचे गाठोडे डोईवर ठेवले. मुलाला खांद्यावर घेतले. हातात लोटा घेतला आणि ‘श्रीहरि श्रीहरि’ म्हणत निघाले. पत्नी लहान मुलीला कडेवर घेऊन आणि मोठॺा मुलीचे बोट धरून मागोमाग चालू लागली.</p>
<p class="TXT">रस्त्यात कुठेही अन्न मिळाले नाही. पाला-पाचोळा खाऊन वेळ निभावली. बंधू महान्तीची तहान-भूक हरपली आहे. तो प्रियतमाच्या मिलनासाठी वेगात जाऊ इच्छितोय. पण बरोबर उपाशी मुले आणि पत्नी असल्यामुळे त्याचा नाईलाज आहे. पाचव्या दिवशी संध्याकाळ होता होता बंधू महान्ती सहपरिवार श्रीपुरुषोत्तम-क्षेत्रात (पुरीत) पोहचला. दुरून मंदिर पाहताच भावविभोर झाला आणि म्हणाला, ‘सती! ते बघ प्रिय दिनबंधूचे मंदिर दिसत आहे.’ नवऱ्याचे बोलणे ऐकून तिच्याही पायात बळ आलं. तिला वाटले, आता नक्की मुलांचे जीव वाचतील. नवीन आशा तिच्या मनात उगवली. म्लानमुख प्रफुल्लित झाले. बघता-बघता सगळे सिंहद्वारासमोर आले. अत्यानंदामुळे थकवा दूर झाला.</p>
<p class="Shlok-Color-2">(2)</p>
<p class="TXT">सिंहद्वारावर अलोट गर्दी पाहून उपाशी-तापाशी मुलांना, पत्नीला घेऊन जाणे अशक्य आहे असे वाटून दुरूनच बंधू महान्तीने भगवान जगद् बंधूचे दर्शन घेतले आणि मंदिराच्या दक्षिणेकडील पेजनाल्याजवळ सर्वांना बसविले. थोडॺा वेळानंतर पत्नी म्हणाली, ‘स्वामी! बंधूच्या घरी आल्यावरही इथे पेजनाल्यापाशी का बसला आहात? (पेजनाला - भाताची पेज ज्या नालीतून बाहेर सोडतात, ती नाली) बघा. संध्याकाळ झाली थोडॺाच वेळात दाट काळोख पसरेल. मग या मुलांना घेऊन कुठे जाल? एकदा आपल्या बंधूला भेटून तर या आणि काही मिळाले तर आणा आणि मुलांचे प्राण वाचवा.’</p>
<p class="TXT">एकदा द्वापारयुगात सुदामाच्या भोळ्ॺा बायकोने सुद्धा दारिद्रॺमुळे दु:खी-कष्टी होऊन पतीला त्याच्या बंधूकडे श्रीद्वारकाधीशांकडे पाठविले होते. त्याचीच इथे पुनरावृत्ती घडत होती. दृढनिश्चयी बंधू महान्तीने मनातल्या मनात विचार केला, ‘तुच्छ अन्नासाठी दिनबंधूकडे जाणे योग्य नाही. सकाळी मंदिर उघडले की दर्शनाला जाऊ.’ म्हणून ते म्हणाले, ‘सती! आम्ही अगदी अयोग्य वेळी आलो आहोत. यावेळी दिनबंधूंची भेट होणे अशक्य आहे. आज ठिकठिकाणाहून त्यांचे दुसरे मित्रसुद्धा आले आहेत. त्यामुळे झालेल्या गर्दीतून आत जाणे अशक्य आहे. आज जर हेच पेजनाल्याचे पाणी प्राशन करून रात्र घालविली, तर उद्या सकाळी एकांतात दिनबंधूला भेटून सगळी हकीकत सांगेन.’</p>
<p class="TXT">आदर्श पत्नीला पतीचे म्हणणे पटले. ती म्हणाली, ‘बरं, आता पेज पिऊन चालवू.’ बंधू महान्तीने कुठून तरी फुटके मडके आणले आणि पेजनाल्यातून पेज तो पत्नीला देऊ लागला. पत्नीने तिन्ही मुलांना पेज पाजली आणि स्वत:ही पोटभर पेज प्याला. खरोखर अन्नाची कदर उपाश्यालाच होते. ज्यांना खूप खाण्याने मंदाग्नी असतो, त्यांना भुकेची व्याकुळता कळत नाही. आज या लोकांना पेज किती गोड लागतेय, कसा अमृताचा स्वाद आहे, याचा अनुभव दुसऱ्यांना येऊ शकत नाही. शिवाय हे देवप्रसादाचे तीर्थ होते. ते अमृतासमान असावयासच हवे.</p>
<p class="TXT">पत्नीचे व मुलांचे पोट भरताच ती निद्राधीन झाली. इकडे बंधू महान्ती मोठॺा प्रेमाने आपल्या दिनबंधूचे चिंतन करू लागला. तो मनातल्या मनात म्हणाला, ‘नाथ! तुमच्या चरणी नमस्कार आहे. तुम्ही साऱ्या चराचरात भरून आहात. तुम्हीच सर्वांच्या मनोकामना पूर्ण करता. या जगात तुमच्याशिवाय दुसऱ्या कोणाचीच सत्ता नाही. तुम्ही फार दयाळू आहात. सर्वांवर दया करणे हेच तुमचे काम आहे. माझ्या मनात जर कोणती इच्छा बाकी असेल तर ती दूर करा आणि अशी कृपा करा की, ज्यामुळे तुमच्या कृपेचे दर्शन प्रतिक्षण करू शकेन. पत्नीला सांगितले आहे की सकाळी तुम्हांला भेटून सगळी हकीकत सांगेन. पण नाथ! मी वेगळे ते काय सांगणार? तुम्ही अंतर्यामी सगळे जाणताच आहात.’ अशी प्रार्थना करत-करत बंधू महान्ती ध्यानस्थ झाला.</p>
<p class="TXT">इकडे मंदिरात जगन्नाथाची सेवा संपली. पुष्पांजली दिली गेली. शय्येवर प्रभू पहुडले. कोठाऱ्याने कोठारास कुलूप लावले. पुजाऱ्यांनी मंदिराच्या दारावर दोरी बांधून मोहोर लावली. मशाली पेटल्या, मंदिरातून सगळे बाहेर गेले. चारी बाजूची दारे लागली. त्यावर कुलपे लागली. सेवक गण आपआपल्या घरी जाऊन निद्राधीन झाले.</p>
<p class="TXT">सगळे झोपले; पण भक्तवत्सल भगवंताला झोप आली नाही. भक्ताच्या करुणाजनक परिस्थितीला पाहून त्यांना मुलायम शय्येवर झोपणे आणि जगन्माता लक्ष्मीकडून सेवा करून घेणे असह्य झाले. ते उठले आणि कोठीच्या खोलीत गेले. ‘अणोरणीयान् महतो महीयान्’ च्यासाठी काय अशक्य होते? तिथून रत्नथाळी घेतली. त्यात छप्पन भोग प्रसाद ठेवला आणि स्वत: ब्राह्मणाचा वेश घेऊन दक्षिणद्वाराबाहेर येऊन हाका मारू लागले, ‘बंधू ये बंधू!!’</p>
<p class="TXT">हाका ऐकून बंधू महान्तीचे डोळे उघडले. त्याने विचार केला, इतक्या रात्री इथे मला कोण हाका मारणार? कुण्या दुसऱ्या माणसाचे ‘बंधू’ नाव असेल. पुन्हा विचार आला की कदाचित प्रभूतर नाही आले? पण लगेच बोलणे उचित वाटले नाही.</p>
<p class="TXT">पुन्हा ‘बंधू-बंधू’ अशा हाका आल्या, पत्नीने उठून पतीला जागे करत म्हटले, ‘ऐका तर कोण हाका मारतंय?’ बंधू महान्ती म्हणाले, ‘मला कोण हाका मारील? पुरीत दुसऱ्या कोणाचे बंधू नाव असू शकत नाही का? झोप. घाबरू नकोस.’</p>
<p class="TXT">पतीची आज्ञा ऐकून सती झोपली. अंतर्यामी भगवंताने भक्ताच्या मनातील शंका जाणून पुन्हा मोठॺाने हाक मारली. पण यावेळी फक्त ‘बंधू’ म्हणाले नाही. तर म्हणाले, ‘अहो जाजपुरिया बंधू! पेजनाल्याच्या कुंडाजवळ सहपरिवार उपाशी असलेले बंधू! उठा, इकडे या. मी तुमच्यासाठी प्रसाद घेऊन इथे उभा आहे.’</p>
<p class="TXT">बंधू महान्तीने हे ऐकले आणि त्याचे रोमरोम पुलकित झाले. त्याने विचार केला, ‘काय खरंच मला दिनबंधू हाका मारीत आहेत? मी स्वप्न तर पाहात नाही ना? ते पुन्हा हाका मारीत आहेत. त्यांच्याशिवाय मला कोण ओळखतंय? कोणाला सगळ्ॺांची स्थिती माहीत असते? नक्की तेच आहेत.’ असा विचार करून खडबडून तो उठला आणि बघतो तो एक ब्राह्मण हातात रत्नथाळी घेऊन समोर उभा होता. बंधूजवळ जाताच ब्राह्मण म्हणाला, ‘यायला इतका वेळ का लागला? हाका मारून मारून माझा घसा सोलपटला. बघ थाळीच्या वजनाने माझे हात थरथर कापत आहेत. हं! हे घे. आज एवढॺावरच काम भागव. उद्यापासून तुझ्या राहण्या-जेवणाची व्यवस्था होईल. काही काळजी करू नकोस, जेव आणि सुखाने झोप.’</p>
<p class="TXT">बंधू महान्ती मंत्रमुग्ध होऊन नेत्र विस्फारित करून पाहू लागला. आज्ञेनुसार त्याने थाळी घेतली. पण काही बोलला नाही. धीर करून काही बोलणार, एवढॺात ब्राह्मण अंतर्धान पावला. बंधू महान्ती जडशीळ होऊन उभा राहिला. कोण जाणे किती काळ गेला. मग पेजनाल्याजवळ येऊन त्याने पत्नीला व मुलांना उठविले. सर्वांनी महाप्रसाद घेतला. प्रसादभक्षण करताच भूक कायमची शांत झाली. पाणी घेऊन पत्नीने थाळी धुतली. बंधू महान्ती थाळी परत देण्यासाठी सिंहद्वारापर्यंत गेला, पण तिथे कोणी नाही असे पाहून परत फिरला आणि थाळी फाटक्या तुटक्या चिंध्यांमध्ये गुंडाळून उशाशी ठेवून झोपला. बाकी सगळ्ॺांना झोप आली; पण बंधू महान्तीची अवस्था विलक्षण झाली. न तो झोपेत होता न जागृत. तो मोहालस्यापासून दूर आत्मानंदात मग्न झाला. ज्याला हि अवस्था प्राप्त होते, त्यालाच त्याचा आनंद कळतो. भगवंताची रत्नथाळी आज त्याच्यासाठी देवरूप झाली होती. तो तिला छातीशी धरी तर कधी मस्तकावर ठेवी. कधी डोळ्ॺांना स्पर्श करी, हळू हळू आनंद-मदिरेचा कैफ वाढतच चालला. त्याचे शरीर निश्चेष्ट झाले व थाळीवर डोके टेकून तो अचेत होऊन पडला.</p>
<p class="Shlok-Color-2">(3)</p>
<p class="TXT">सकाळी देवमंदिर उघडले. सेवक आपआपल्या कामाला लागले. कोठावळ्ॺाने कोठीशाळा उघडली, आणि त्याची झोप उडाली. सगळ्ॺा वस्तू अस्ताव्यस्त पडल्या होत्या. देवाची बहुमूल्य रत्नथाळी दिसत नव्हती. त्याने आरडाओरड केली. सगळे जमा झाले. थाळीचा शोध सुरू झाला. कितीतरी लोकांवर शंका घेतल्या गेल्या. मार मिळाला. चहूकडे हल्लागुल्ला झाला. शोधता शोधता काही लोक पेजनाल्याजवळ आले आणि पाहतात तो एक माणूस थाळीवर डोके ठेवून झोपला आहे. जवळ तीन मुले आणि एक स्त्री आहे. ‘पकडा-पकडा’ म्हणून कल्लोळ झाला. बंधू महान्ती सहपरिवार जागा झाला आणि समोर डोळे वटारलेली माणसे पाहून थक्क झाला. काही सांगण्या-विचारण्यास संधीसुद्धा मिळाली नाही. शिव्या आणि मार पडला. पत्नी आणि मुले रडू लागली. पण बंधूमात्र अचलपणे ‘गोविंद - गोविंद’ म्हणू लागला. जणू काही शरीराशी त्याचा काही संबंधच नव्हता. शरीराच्या सुखदु:खाचा जणू त्याच्यावर काही परिणामच होत नव्हता. खरं आहे, कारण तो ईश्वराच्या प्रेमानंद सागरात डुंबत होता. आनंद-कल्लोळ उमडला होता. जो परमानंदस्वरूप झाला आहे, त्याला बाह्य दु:खाचे काय?</p>
<p class="Shlok-Color-2">यस्मिन्स्थितो न दु:खेन गुरुणापि विचाल्यते ॥</p>
<p class="TXT">बंधू महान्तीला पकडले. कोतवालाने विचारल्यावर त्याने खरी खरी हकीकत सांगितली की, अशा तऱ्हेने रात्री एक ब्राह्मण रत्नथाळीत मला महाप्रसाद देऊन गेला. परंतु बाहेरचे पुजारी या अंतरंग प्रेमाच्या गोष्टीवर विश्वास कसा ठेवणार? त्यांनी मुलांसकट दोघांना कैदखान्यात पाठविले. हातापायात बेडॺा पडल्या. बंधू महान्तीने मनातल्या मनात विचार केला की, हिसुद्धा भगवंताचीच लीला आहे. तो माझी परीक्षा पाहातोय की, मी दु:ख झाल्यावर, संकट आल्यावर त्याला विसरत तर नाही? पण देवा! तुमच्या परीक्षेत कोण उत्तीर्ण होणार? हं! तुम्हीच शक्ती दिलीत तर मात्र <span>हरकत नाही. माझ्या मनात फक्त तुमचेच चिंतन राहो. तुमची मनोहर मूर्ती सदा हृदयात दिसत राहो. मग काही का होईना.’ कवीने प्रेमविव्हळता दर्शवून म्हटले आहे,</span></p>
<p class="Shlok-Color-2">तौक पहिराओ, पाँव बेड़ी लै भराओ, गाढ़े</p>
<p class="Shlok-Color-2">बन्धन बँधाओ औ खिंचाओ काँची, खालसों॥</p>
<p class="Shlok-Color-2">विष लै पिलाओ, तापै मूठ भी चलाओ, माँझ-</p>
<p class="Shlok-Color-2">धारमें डुबाओ बाँधि पत्थर कपालसों॥</p>
<p class="Shlok-Color-2">बिच्छू लै बिछाओ, तापै मोहि लै सुलाओ, फेरि</p>
<p class="Shlok-Color-2">आग भी लगाओ बाँधि कापड़ दुसालसों॥</p>
<p class="Shlok-Color-2">गिरितें गिराओ, काले नागतें डसाओ, हा, हा!</p>
<p class="Shlok-Color-2">प्रीति ना छुड़ाओ गिरधारी नंदलालसों॥</p>
<p class="TXT">लोक येतात आणि दोनचार शिव्या हासडून जातात. पत्नी आणि मुले कातर स्वरात रडत आहेत. बंधू महान्ती त्यांना समजावत आहे. त्याच्या मुखकमलावर आनंद पसरला आहे. तोंडाने अखंड ‘गोविंद-गोविंद’ नामस्मरण होत आहे. त्या ईश्वरभक्त भक्ताच्या हृदयात जराही क्षोभ नाही.</p>
<p class="TXT">बंधू महान्तीने मनातल्या मनात म्हटले, ‘देवा! मी महान पापी आहे. अपराधी आहे, मला जी शिक्षा होतेय, ते माझ्या पापाचेच फळ आहे. नाथ! तुमची असीम कृपा आहे नाथ. कसंही ठेवा पण ठेवा मात्र नित्य आपल्या चरणी. पहा बरं, तुमच्याशिवाय मला दुसरा कोणी त्राता नाही. जे काही आहे ते फक्त तुम्हीच आहा. मी फक्त एकटॺा तुम्हांला ओळखतो.</p>
<p class="Shlok-Color-2">(4)</p>
<p class="TXT">दिवस संपला, मंदिर बंद झाले; पण श्रीजगन्नाथाला आजच सगळी व्यवस्था करावयाची आहे. राजा प्रतापरुद्र आपल्या खोरदा नावाच्या जागेत आपल्या महालात झोपला आहे. राजा मोठा भगवद्भक्त आहे. म्हणूनच देवाने आज त्याला स्वप्नात दर्शन दिले आणि कर्कश आवाजात म्हटले, ‘राजन्! माझी आज्ञा ऐक. अरे माझा भक्त भुकेने तडफडत जाजपुराहून पाच दिवस पत्नी आणि मुलांसह माझ्या नगरीत आला. तुझ्या सेवकांकडून अतिथि सत्कार व्हावयास हवा होता. पण कोणीच त्याची विचारपूस केली नाही. तो उपाशी होता, तेव्हा मी स्वत: आपल्या रत्नथाळीत प्रसाद ठेवून त्याला देऊन आलो. रत्नथाळी तर माझी होती. त्यात कोणाचे काय गेले? मी त्याला दिली. तो माझा भक्त आहे. एवढॺावरून तुझ्या सेवकांनी त्याला मारपीट केली. त्याने बिचाऱ्याने सगळी घटना खरी खरी सांगितली. पण लोकांनी त्याचे ऐकलेही नाही आणि त्याला चोर ठरवून कैदखान्यात ठेवले व हातापायात बेडॺा घातल्या. आता तुला जर तुझे भले व्हावे, असे वाटत असेल तर आताच्या आता जाऊन त्याला मुक्त कर आणि सन्मानाने त्याची सगळी व्यवस्था कर. आजपासून मंदिराचा हिशोबनीस म्हणून त्याची नेमणूक कर. उशीर करू नको. मी प्रत्यक्ष नीलाचलनाथ नारायण तुला हा आदेश देत आहे.’</p>
<p class="TXT">एवढे सांगून देव अंतर्धान पावले. राजा खडबडून उठला. तात्काळ घोडा मागवला आणि सरळ पुरीच्या कैदखान्यात गेला. तिथे जाऊन पाहतो तो स्वप्नातील गोष्ट अक्षरश: खरी होती. त्याने स्वत:च्या हाताने बंधू महान्तीच्या बेडॺा सोडल्या आणि मोठॺा प्रेमाने त्याला आलिंगन दिले आणि करुण शब्दात क्षमायाचना करू लागला. राजा म्हणाला, ‘इथे लोकांनी तुम्हांला जे कष्ट दिले, त्रास दिला, तो त्यांचा अपराध नसून माझा अपराध आहे. मला आपण क्षमा करायलाच हवी.’ एवढे म्हणून राजा रडू लागला.</p>
<p class="TXT">भक्त खऱ्या अर्थाने विनयी असतात. ते दुसऱ्याचे दु:ख बघू शकत नाहीत. गोसाईजी महाराजांनी म्हटले आहे की संतांचे हृदय लोण्याहूनसुद्धा मृदू असते. लोणी आगीचा स्पर्श होताच विरघळते; पण संतांचे हृदय दुसऱ्यांचे दु:ख पाहूनच विरघळते. राजाच्या दु:खाने बंधू महान्तीसही फार दु:ख झाले. त्याने म्हटले, ‘महाराज! आपण हे काय करता? मी तुच्छ, घृणास्पद, नीच आहे, महापापी आहे. मला आपण स्पर्श करू नका.’ तरी राजाने त्याला सोडले नाही. नंतर मोठॺा सन्मानाने त्याला आत घेऊन गेले. तीर्थजलाने स्नान करवून सुंदर वस्त्राभूषणे दिली. त्याच्या पत्नीचा व मुलांचाही सत्कार केला गेला. मंदिराच्या दक्षिणेला त्यांची राहण्याची व्यवस्था केली गेली. मंदिराच्या हिशोबनिसाच्या जागेवर त्याची नेमणूक केली आणि ती नेमणूक कायमची करून प्रसादाची लेखी सनद आणि दानपत्र करून दिले.</p>
<p class="Shlok-Color-2">जा पर कृपा राम की होई।</p>
<p class="Shlok-Color-2">ता पर कृपा करहिं सब कोई ॥</p>
<p class="TXT">राजाने मनातल्या मनात देवाला प्रार्थना केली की, ‘हे नाथ! आपल्या समोरच आपल्या आज्ञेचे पालन केले आहे. अपराधाची क्षमा असावी.’ देवाने जणू खुणेने संमती आणि प्रसन्नता प्रगट केली.</p>
<p class="TXT">भक्ताचा प्रभाव सगळीकडे पसरला. जे त्याला शिव्या देऊन गेले होते ते येऊन क्षमा मागू लागले आणि पाया पडू लागले. बंधू महान्तीला या गोष्टीने फार संकोच वाटला. तो मनातल्या मनात स्वत:ला अपराधी समजू लागला.</p>
<p class="TXT">बंधू महान्ती तिथेच राहू लागला. बाह्य आणि आंतरिक देवाचे नित्य दर्शन करून तो कृतार्थ झाला. बंधू महान्ती! धन्य आहे तुमची आणि तुमच्या दिनबंधूची. आता दिनबंधूच्या कृपेने बंधू महान्ती महापुरुष झाला. जगद्बंधू ज्याचे बंधू आहेत, त्याच्यासाठी सर्व शक्य आहे. श्री जगन्नाथाच्या जमाखर्चाचा हिशोब आजपर्यंत श्री बंधू महान्तीचे वंशज करत आहेत.</p>
<p class="Shlok-Color-2"><span class="char-style-override-4">बोला! भक्त व त्याच्या भगवंताचा जयजयकार असो.</span></p>


<p class="Page-Break"> </p>
<p class="Heading" id="toc_marker-9">संतवाणी</p>
<p class="TXT">लौकर धावा. या मायेच्या धगधगत्या दावानळामधून लगेच बाहेर निघा. पहा अग्नीच्या भयंकर प्रलयंकारी लाल लाल ज्वाळा लवलवत जगाला धडाधड गिळत आहेत. सगळ्ॺा दिशा प्रचंड धुराने व्यापल्या आहेत. अरेरे! पण तुम्ही मूर्खासारखे ‘किंकर्तव्यमूढ’ होऊन बसला आहात. आता तुमचा नंबर आला आहे. जर वाचायचं असेल तर लगेच मोह सोडून बाहेर पडा.</p>
<p class="Shlok-Color-2">* * *</p>
<p class="TXT">आम्ही फार मोठॺा मोठॺ बढाया मारतो, ब्रह्मज्ञानाचे निरूपण करतो, गोष्टी-गोष्टीत संसार असार असल्याच्या सूचना देतो. लोकांना त्यांचे दोष दाखवून वाईट म्हणतो आणि निरनिराळे उपदेश देतो; पण स्वत:कडे फार कमी जण पाहतात. खरं तर असं आहे की, जिथे आपले मन असते, तिथेच आपण असतो आणि आपल्या यथार्थ स्थितीचा अंदाजही त्यातूनच लागतो. जर आमच्या मनात पुन्हा-पुन्हा काम, क्रोध, लोभाची वृत्ती जागी होत असेल आणि वरून सत्संगाच्या गोष्टी करत असू, तर समजायला हवं की अजूनपर्यंत सत्संगी झालो नाही.</p>
<p class="Shlok-Color-2">* * *</p>
<p class="TXT">ज्यांना ईश्वराचे प्रेम मिळवावयाचे आहे, त्यांनी अखंड भजनाचा सराव करावयास हवा. जो माणूस भजनाशिवाय ईश्वरप्रेमाची प्राप्ती इच्छितो, तो चूक करतो. विषयापासून मन निवृत्त करून जर ईश्वरचरणी लागले नाही, तर ते पुन्हा धावत विषयाकडे जाते.</p>


<p class="Page-Break"> </p>
<p class="First-End-Page-text" id="toc_marker-10">शेवटचं पान</p>

