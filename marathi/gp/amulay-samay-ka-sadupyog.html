
<p class="First-End-Page-text para-style-override-1" id="toc_marker-1"><span class="char-style-override-1" xml:lang="en-GB">पहिले पान</span><span class="char-style-override-2" xml:lang="en-GB"></span></p>
<p class="Titel-Page---Shri-Hari">॥ श्रीहरि:॥</p>
<p class="Title-Page---Book-Name">बहुमूल्य वेळेचा सदुपयोग</p>
<p class="Title-Page---Book-Name-Hindi">अमूल्य समयका सदुपयोग - मराठी</p>
<p class="Tavmev-Mata--pita"> </p>
<p class="Tavmev-Mata--pita">त्वमेव माता च पिता त्वमेव</p>
<p class="Tavmev-Mata--pita">त्वमेव बन्धुश्च सखा त्वमेव।</p>
<p class="Tavmev-Mata--pita">त्वमेव विद्या द्रविणं त्वमेव</p>
<p class="Tavmev-Mata--pita">त्वमेव सर्वं मम देवदेव॥</p>
<p class="Tavmev-Mata--pita"> </p>
<p class="Title-Page---Author-Name">श्रद्धेय श्रीजयदयालजी गोयन्दका</p>
<p class="Title-Page---Gita-Seva-Trust para-style-override-2">गीता सेवा ट्रस्ट<span></span></p>


<p class="Page-Break">॥ श्रीहरि:॥</p>
<p class="Heading" id="toc_marker-3">बहुमूल्य वेळेचा सदुपयोग</p>
<p class="TXT">प्रत्येक क्षणी काळ निघून जात आहे. जो काळ निघून जातो, तो पुन्हा परतून येत नसतो. आपले जेवढे आयुष्य निघून गेले, ते लाखो रुपये खर्च करूनदेखील परत येत नाही. कालानुसार ऐष-आराम, भोगविलास एवढेज काय, पण भगवंतदेखील मिळतो; परंतु काल कोणालाही परत मिळत नाही. मनुष्यजन्म वारंवार मिळत नाही, म्हणूनच मानवी जीवनातील काळ हा बहुमूल्य आहे. याचा योग्यप्रकारे उपयोग केल्यामुळे भगवंताची प्राप्ती होते. अशा प्रकारच्या वेळेला एखाद्या अन्य कार्यासाठी लावले, तर त्याची परिपूर्ती होतच नाही. म्हणून भगवंताच्या प्राप्तीसाठीच आपला वेळ खर्च केला पाहिजे. भगवत्प्राप्तीच्या साधनांव्यतिरिक्त आपल्या मुखातून निघणाऱ्या वाणीने व्यर्थ बडबड करू नये. श्रवणेन्द्रियांनी व्यर्थ गोष्टी ऐकू नयेत. तसेच डोळ्ॺांनी इतर कोणत्याही गोष्टींकडे पाहू नये आणि हृदयातदेखील इतर कोणत्याही गोष्टींना जागा देऊ नये. हे आपले मुख्य दरवाजे आहेत. हे भगवंतासाठीच उघडावयाचे आहेत अणि इतर कार्यांसाठी बंद ठेवावयाचे आहेत. भगवंतांनी दिलेल्या वस्तू-पत्नी, पुत्र, वैभव, संपत्ती, काया, मन, बुद्धी, इंद्रिये आणि आपले जीवन त्याचप्रमाणे आपले प्राण-सर्व काही भगवत्प्राप्तीसाठी उपयोगात आणले, तर आपले जीवन सार्थकी लागेल. भगवंतांनी आपल्याला जे काही दिलेले आहे, त्यापेक्षा अधिक काही मिळावे, अशी अपेक्षा भगवंत करीतही नाही आणि म्हणतही नाही आणि समजा त्यांनी तसे म्हटले तरी आपण ते कुठून आणणार? भगवंत म्हणतात, जे तुझ्या ताब्यात आहे, ते सर्व काही तू मला अर्पण कर. मग तुझी नाव पैलतीरी लागलीच म्हणून समज. हे सत्य आहे की, आपले सर्वस्व भगवंताला अर्पण करावे. कारण आमचा असा विश्वास आहे की, त्यात जरकाही न्यूनता राहिली तर ती पूर्ण करून भगवंत मदत करतात; त्याचे कार्य सिद्धीस नेतात. नाहीतर मग अपात्र किंवा कुपात्र असलेल्यालाभगवत्प्राप्ती कशी होणार? हा सिद्धांत एका गोष्टीतून आपण समजावून घेऊ.</p>
<p class="TXT">एका सज्जन गृहस्थाने कोण्या एका सावकाराकडून दहा हजार रुपये कर्ज म्हणून घेतले आणि व्यापारात लावले. त्यात त्याला तोटाच झाला. पाच हजार रुपये त्या तोटॺात गेले. पाच हजार रुपये शिल्लक राहिले. त्या सावकाराला जेव्हा कळले की, पाच हजार रुपये तोटा झाला आहे व पाच हजार रुपये शिल्लक आहेत, तेव्हा त्याने आपल्या एका विश्वासू माणसाकडून त्या सज्जन गृहस्थाला कळविले की ‘तू कसलीही चिंता करू नकोस. तुझ्याकडे जे पाच हजार रुपये शिल्लक आहेत ते तू फक्त परत कर. म्हणजे आपला हिशोब चुकता होईल. तुला ऋणातून मुक्त केले जाईल.’ तेव्हा आपल्या शुद्ध मनाने त्याने जे काही होते, ते त्या सावकाराला परत केले. जेवढे पैसे त्याच्याजवळ होते ते सगळे त्याला सुपूर्द केले आणि घरात जे काही कपडेलत्ते, भांडीकुंडी इत्यादी, तसेच दुकानातील उरलेले सामान हे सगळे आणून त्या सावकाराच्या स्वाधीन केले. पाच हजार तर फिटले होते. आता पाच हजार रुपये बाकी राहिले. तेव्हा त्या सावकाराने म्हटले की, ‘मी तुला दहा हजार रुपये परतफेड झाल्याची पोहच पावती देतो, म्हणजेच तुझा हिशोब पूर्ण करतो.’ हे ऐकून रडत रडत तो म्हणाला, ‘माझेने पाच हजार रुपये देणे आहे, ते आपण सूट म्हणून देऊ नका. आपण पाच हजार रुपयांची पोहचपावती द्या व पाच हजार रुपये जे बाकी आहेत, ते माझ्याकडून काम करवून चुकते करून घ्या. माझी पत्नी, माझा मुलगा आणि मी यांना विकून टाका किंवा आम्हांला नोकर म्हणून ठेवा. आम्हां सर्वांच्या जेवणाखाण्याच्या खर्चाव्यतिरिक्त जे काही शिल्लक राहील ते आपल्याजवळ मी जमा करून देईन. ठेवून तरी काय करायचे आहे?’ तेव्हा त्या सावकाराने पाच हजार रुपये त्याच्या कर्जापोटी जमा केले व बाकी पाच हजार रुपये त्याच्या नावे कर्ज म्हणून राहू दिले. ऋणको म्हणाला, ‘ह्या पाच हजार रुपयांची प्रॉमिसरी नोट करा, म्हणजे मग मी माझ्याकडे पैसे आल्यावर आपले पैसे फेडावयास नकार देऊ शकणार नाही. आज माझे मन ताळ्ॺावर आहे, पण उद्या माझी बुद्धी फिरली तर?’ धनको म्हणाला, ‘ज्याची अशा प्रकारची प्रामाणिकपणाची बुद्धी आहे, त्याच्या बाबतीत काळजीचे काहीच कारण नाही. तू एक काम कर. मी तुला एक दुकान उघडून देतो.’ तो म्हणाला, “दुकान तुम्ही उघडून द्याल हो, परंतु त्यात जर पुन्हा तोटा झाला तर, मी कोठून आणू? पाच हजार रुपयांचे ऋण पूर्वीपासून माझ्या डोक्यावर आहेच, तोटा झाला तर कर्ज आणखीच वाढेल.” तेव्हा सावकाराने म्हटले की, मी दुकानाच्या बाबतीत अशी योजना करतो की तोटॺात तुझा वाटा राहाणार नाही; पण नफ्यात मात्र एक चतुर्थांश भाग राहील. तोटा आणि नफा सारखाच झाला, तर अर्धा तुझा व अर्धा माझा भाग असेल. परंतु तुझा केवळ नफ्यातच एक चतुर्थांश वाटा असेल व तीन चतुर्थांश भाग माझा राहील. तो म्हणाला, “जशी आपली मर्जी.” त्या सावकाराने त्याला दुकान थाटून दिले व एक माणूस त्याच्याबरोबर दिला. धंदा चालू होता. तो त्याची पत्नी आणि मुलगा एकदाच जेवण करीत असत, त्यामुळे त्यांचा खर्च कमी होत असे आणि जी बचत होत असे, ती तो सावकाराकडे जमा करीत असे. अशा प्रकारे सावकाराच्या कडील कर्जाची रक्कम पूर्णपणे फिटली.</p>
<p class="TXT">दुसरा एक अप्रामाणिक माणूस होता. त्यानेदेखील त्या सावकाराकडून दहा हजार रुपये कर्जाऊ घेतले होते, त्याची वृत्ती मात्र चांगली नव्हती. त्यालादेखील पाच हजार रुपयांचा तोटा झाला. परंतु त्याने सांगितले की, ‘माझा एवढा तोटा झाला की आपण दिलेले दहा हजार रुपये संपले. दहा हजार रुपये आपण जर मला आणखी दिलेत तर पूर्वीचे व हे दहा हजार रुपये आपल्याला मी देऊ शकेन.’ धनको म्हणाला, “मी तुझ्यावर विश्वास ठेवत नाही.” तो म्हणाला, “त्या अमक्या माणसाला तर आपण पन्नास हजार रुपये गुंतवून दुकान थाटून दिले.” सावकार म्हणाला, “अरे बाबा, त्याची वृत्ती चांगली आहे.” तो म्हणाला, “माझी वृत्ती त्याच्याहूनही चांगली आहे.” सावकार म्हणाला, “आहे खरी त्याच्याहून मोठी, पण तितकीच खोटी! त्याने तर आपल्या घरात जे काही होते, ते सगळे आणून दिले.” ऋणको म्हणाला, “मी कोठून देऊ? माझे तर सगळेच संपले आहे. आता मला थोडे काहीतरी द्या.” तेव्हा सावकार म्हणाला, “तुला काहीही मिळणार नाही.” म्हणून त्याने त्याला एकही पैसा दिला नाही. हे एक उदाहरण आहे. या दृष्टांतातून हे लक्षात घेतले पाहिजे की, अप्रामाणिक माणसाची काय गत होते ते.</p>
<p class="Shlok-Color-2">आये थे कछु लाभ को खोय चले सब मूल।</p>
<p class="Shlok-Color-2">फिर जाओगे सेठ पै पल्ले पड़ेगी धूल॥</p>
<p class="TXT">अशा प्रकारे आपण सगळेच लोक फायद्यासाठी आलो होतो. आपण सर्वांनी जे कर्ज घेतले, ते सगळे संपवून पुन्हा धनकोकडे जाऊ आणि सांगू की आपण जे कर्ज दिले होते ते सगळे संपले. आता पुन्हा एकदा द्याल, तर पूर्वीचे कर्ज आणि आत्ताचे कर्ज सगळे फेडून टाकू. धनिकाने नकारपूर्वक सांगितले की, एक पैसाही देणार नाही. तात्पर्य, या जगात दुसऱ्याच्या पैशावर मन मानेल तसा खर्च करून मजा करतात, ती अप्रामाणिक माणसे होत. या जगात त्यांना पुन्हा मानवाचा जन्म मिळणे शक्य नाही. माणसाचे जे शरीर आहे, त्याचे जे जीवन आहे, तेच त्याचे खरे धन आहे. या मानवी शरीराला प्राप्त करून जीवनरूपी संपत्ती म्हणजेच आयुष्यातील वेळेचा जो दुरुपयोग करतो आणि तो उध्वस्त केल्यानंतर पुन्हा यमधर्माच्या समोर जाऊन उभा राहतो आणि म्हणतो, “मला पुन्हा मानवी शरीर द्या.” तेव्हा त्याला यमराज म्हणतो, “अरे मूर्खा, जे तुला दिले होते, ते तू मातीत मिळविलेस, तुला लाज वाटत नाही? तू पुन्हा मागायला आलास? आता तुला पुन्हा मानवी शरीर प्राप्त होणार नाही. तुला तर घोर नरकयातना भोगाव्या लागतील.” जो मनुष्य या जगात येऊन खा, प्या, मजा करा, (ऋणं कृत्वा घृतं पिबेत्-ऋण काढून सण साजरा करावा) या चार्वाकाच्या सिद्धांताचे अनुकरण करतो, त्याची तशीच इहलोकी परलोकीदेखील मोठी दुर्दशा होते. तेव्हा या जगात जो माणूस आपल्याला मिळते, त्यापेक्षा अधिक खर्च करतो, त्याच्या ठिकाणी अप्रामाणिकपणाचे लक्षण आहे असे समजावे. ज्याला धनकोची रक्कम खर्चच करावयाची नाही, मग भलेही उपाशी मरायची वेळ आली तरी चालेल, अशा माणसाची नीती उत्तम असते. ज्याने मनात असे निश्चित ठरविले आहे की, आपल्याला जर दिवसाला पाच रुपये मिळतात, तर त्यापेक्षा आपण अधिक खर्च करता कामा नये. अशा माणसाने पाच रुपयाचेच अन्नधान्य खरेदी करून आपल्या कुटुंबाचे पालन करावे. कोणी म्हणेल की, त्यामुळे चरितार्थ नाही चालला तर? नाही चालला तर काय होईल? मरण येईल. परंतु ते मरण मोक्ष देणारे आहे आणि भगवंत मरू देणार नाही, हा विश्वास ठेवला पाहिजे. या निमित्ताने एक घटना आठवली.</p>
<p class="TXT">चित्रकूट पर्वतावर एक संत होते. त्यांचे नाव होते श्रीरामनारायणजी ब्रह्मचारी. ते आपले भजन पूजन ध्यान इ. करीत असत. उदरनिर्वाहासाठी त्यांच्याजवळ एक शेत, दोन बैल आणि एक गाय होती. गाय व बैलांना ते शेतात चरायला सोडत. शेतात पेरणी करून जो चारा इ. मिळे, तो ते गाय व बैलांना खाऊ घालीत आणि धान्यावर स्वत:चा उदरनिर्वाह करीत असत. मीठ, कापडचोपड किंवा इतर आवश्यक वस्तू ते धान्याच्या बदल्यात घेत असत. ते अन्नधान्य विकत नसत. एखाद्या माणसाने त्यांना संत महंत समजून त्यांच्यासाठी भेट म्हणून फळे आणली, तरी ते घेत नसत. उदरनिर्वाहापुरते धान्य ते पिकवीत असत. त्यावर ते आपले काम भागवीत असत. त्यामुळे दुसऱ्याची वस्तू ते कोणत्याही परिस्थितीत घेत नसत, असा त्यांचा नियम होता. कोणी जर विचारले, “महाराज! आपण काहीच घेत नाही, पण एखाद्या वर्षी पाऊस पडला नाही तर?” ते म्हणत, “पाऊस पडणारच नाही, असे कसे होईल? ज्याने निर्माण केले आहे, त्याने जिवंत ठेवलेच पाहिजे. तो नक्कीच पाऊस पाडेल. माझ्याजवळ कोणताही साठा नाही किंवा मोठी रक्कमही नाही. तसेच मी दुसऱ्या कोणाचीही वस्तू घेतच नाही. तेव्हा त्याला माझा चरितार्थ चालवावा लागेल.” त्यांच्या शेतात पाऊस तर पडतच असे आणि त्यावर ते आपला चरितार्थ चालवीत. जो माणूस संपूर्णपणे भगवंतावर विश्वास ठेवतो त्याची काळजी भगवंताला असते. भगवंत सगळी व्यवस्था करतात. अर्थात ते सत्पुरुष, त्यागी आणि विरक्त होते. अनेक लोकांनी त्यांचे दर्शन घेतले आहे, मीही त्यांचे दर्शन घेतले आहे. कोणत्याही परिस्थितीत कुठलीही वस्तू ते कोणाकडूनही घेत नसत, हा त्यांचा पक्का नियम होता. कोणी जर त्यांच्या दाराशी आले, तर त्यांना पाहून ते म्हणत, “तुम्ही देखील भोजन करा.” त्या व्यक्तीने म्हटले, “महाराज! नको, आपल्याला अन्न अपुरे पडेल, कारण अन्न मोजकेच आहे.” ते म्हणत, “नाही, नाही. मी त्यातूनच भागवून घेईन.” गाईपासून जे दूध मिळे, ते त्यांचा सेवक व ते असे दोघे मिळून पीत असत, आणि कोणी बाहेरचा मनुष्य आला, तर ते म्हणत, “घ्या भाऊ, तुम्हीपण प्या.” त्यातूनच विरजवून तूप तयार करीत. जेव्हा गाय दूध देत नसे, तेव्हा तूप घेत असत. एक गाय, एक बैलजोडी, त्यांचा नोकर आणि ते स्वत: या सागळ्यांचा चरितार्थ त्या शेतातील उत्पन्नावर चालत असे; पण कोणाकडूनच काही घेत नसत. पाच सहा तासांच्या झोपेशिवाय उरलेला वेळ रात्रंदिवस भजन-ध्यान करणे व जप-ध्यान करणे असा जाई. जर कोणी तेथे गेला आणि उपदेश मागितला तर ते काही सांगत, बाकी काहीच बोलत नसत. अशाप्रकारे आपले जीवन ते व्यतीत करीत होते. तात्पर्य, जो माणूस भगवंतावर सर्व भार टाकतो, त्याचा सर्व चरितार्थ भगवंत चालवितात.</p>
<p class="TXT">प्रथम ज्या दृष्टांताचे विवेचन केले होते, त्याचे तात्पर्य असे की, आपण सगळे जे या जगात आलेलो आहोत त्या आमचा सावकार म्हणजे यमराज होय. त्याच्याकडून शंभर वर्षांचे आयुष्य घेऊन आपण इथे आलेलो आहोत. त्यातील पन्नास वर्षांचे आयुष्य तर संपलेच आहे. दहा हजार रुपये म्हणजे शंभर वर्षांचे आयुष्य आणि महाजन म्हणजे धर्मराज. यमधर्माने कोण्या एका सत्पुरुषाकडून कळविले की, जी संपत्ती गेली ती गेली. आता उरलेली संपत्ती तुम्ही मला द्या. तेव्हा त्याने जे अर्धे आपल्याजवळ उरलेले होते, ते सर्व दिले. आपले तन, मन, आणि इतर सर्व गोष्टी भगवंताला अर्पण केल्या. धर्मराज आणि भगवंत एकच आहेत. या ठिकाणी ते दोघे वेगळे नाहीत. सर्व काही आपले भगवंताला अर्पण केले. भगवंताने अर्धी रक्कम घेऊन याचा हिशोब चुकता केला, तर तो रडू लागला की, मी अशा प्रकारची इच्छा करीत नाही. (संसार सागर पार करून द्या. तेच माझे खाते बंद करणे ठरेल). भगवंत त्याला ऋणमुक्त करतात. पण तो अशाप्रकारे ऋणमुक्त होण्याची इच्छा करीत नाही. आपल्याकडून परिश्रम करवून घेऊन मुक्त करायला पाहिजे. तेव्हा मालकाने त्याच्यावर विश्वास ठेवून त्याला एक मोठे दुकान थाटून दिले. अर्थात भगवंतांच्या भक्तीचाजगात प्रचार करण्यासाठी स्वत: प्रयत्न करणे म्हणजेच खूप मोठी रक्कम गुंतविणे होय. तसेच त्यांनी म्हटले की, बाबा रे तुझा एक चतुर्थांश हिस्सा आहे. या जगात भक्ती, ज्ञान, वैराग्य यांचा खूप प्रचार कर. मग तो प्रचार करू लागला. त्या प्रचारामुळे त्याचा उद्धार झाला. त्याने म्हटले-हेच आमच्या दृष्टीने न्याय्य झाले. तो कमी खर्चात स्वत:चा उदरनिर्वाह करतो व शिल्लक राहिलेले भगवंतांच्या कोषात जमा करतो. त्याचा हिस्सा नफ्यात होता. तोटॺात नव्हे. जो माणूस निष्काम भावाने परोपकार करण्यासाठी आपले जीवन वेचतो, त्याला केवळ नफाच होतो. तोटा तर मुळीच होत नाही.</p>
<p class="Shlok-Color-2">नेहाभिक्रमनाशोऽस्ति प्रत्यवायो न विद्यते। </p>
<p class="Shlok-Color-2">स्वल्पमप्यस्य धर्मस्य त्रायते महतो भयात्॥ </p>
<p class="TXT-Right">(गीता २।४०)</p>
<p class="TXT">निष्काम कर्माला आदी आहे, पण त्याचा नाश किंवा अंत कधीच होत नाही. उलट त्यात पाप लागतच नाही आणि तोटाही होत नाही. निष्कामतेचे थोडे जरी पाळन झाले, तरी तो निष्कामभाव त्याचे खूप मोठॺा भयापासून रक्षण करतो. तेव्हा त्याची पाच हजार रुपयांची पूर्ती लवकरच झाली. जी पन्नास वर्षात होणार होती ती एका वर्षातच झाली. सहा महिने जरी अगदी दृढतेने साधना केली, तरी परमेश्वराची प्राप्ती निश्चित झाली म्हणून समजा की जी आधीच्या पन्नास वर्षात झाली नव्हती. ज्यांचे वय पन्नास वर्षांचे झाले आहे आणि अद्याप परमेश्वराची प्राप्ती झाली नाही, त्यांना सहा महिन्यांत परमेश्वरप्राप्ती होऊ शकते. आपण जी काही भाजी भाकरी खात आला आहात, तशीच खाऊन रहा. कारण भाजी भाकरी खाऊन जे उरेल, ते धनकोच्या कोषात जमा करावयाचे आहे. तोटॺाचे कारणच नाही. कारण आपला हिस्सा नफ्यात आहे. एवढेच करावयाचे आहे की, भगवद्भावाने परिपूर्ण अशा गीता, रामायण, भागवत इत्यादी ग्रंथांचा भगवद्भक्तांमध्ये प्रचार करणे. व्याख्यानातून, पुस्कांच्या माध्यमातून, श्रद्धा, भगवद्गुणांचा, भगवच्चरित्रांचा, नाम-रूपांचा खूप प्रचार करणे. यातच आपला सगळा वेळ घालवायचा आणि जेव्हा कोणी श्रोता नसेल, त्यावेळी भगवंतांचे नामस्मरण, ध्यान करून त्यांच्या नवविधा भक्तीमध्ये आपले जीवन घालविणे. एक मिनिटदेखील वाया दवडायचा नाही. पाच सहा तास झोप, शौच, स्नान, भोजन इत्यादींमध्ये जो वेळ लागेल तेवढाच. तेवढा वेळ तर लागणारच. नाहीतर माणूस जगणार कसा? म्हणून केवळ प्राणधारणेसाठीच खाणे, पिणे आणि निद्रा असावी. जगायचे ते देखील धनकोचे ऋण फेडण्यासाठी. कारण, शरीरनिर्वाहासाठीच केवळ कर्म करणारा माणूस कधीच पापाचा वाटेकरी होत नसतो.-</p>
<p class="Shlok-Color-2">‘शारीरं केवलं कर्म कुर्वन्नाप्नोति किल्बिषम्॥’</p>
<p class="TXT">भगवान श्रीकृष्ण गीतेच्या चौथ्या अध्यायातील २१ व्या श्लोकात म्हणतात की, </p>
<p class="Shlok-Color-2">‘निराशीर्यतचित्तात्मा त्यक्तसर्वपरिग्रह:।’</p>
<p class="TXT">निराशी:-आशारहित, कामनारहित म्हणजे निष्काम भावनेने कर्म करणारा. असे जो कर्म करीत असतो, जगात भगवद्भक्तीचा प्रचार करतो आणि मोबदल्यात काहीच घेत नाही, निष्काम भावनेने ज्याने आपले मन-बुद्धी-इंद्रिये जिंकलेली आहेत, ज्याने जगातील विषयोपभोगांपासून वृत्तींना खेचून आपल्या ताब्यात ठेवले आहे, चित्ताला ज्याने जिंकले आहे, एक वेळेस जे काही ओले-कोरडे मिळेल तेच जो खातो आणि इंद्रियांना त्यांचे जे विषय आहेत ते देत नाही. तसेच तो सर्व संग्रहाचा त्याग करतो. जे काही आपल्याजवळ उरले असेल, ते सर्व काही परमेश्वराला त्याने अर्पण केले आहे. पन्नास वर्षे तर व्यर्थ घालविली. आता जी काही पन्नास वर्षे शिल्लक आहेत, ती सारी परमेश्वरचरणी समर्पित केली, स्वत:जवळ जी काही भांडीकुंडी, कपडालत्ता, दागदागिने इत्यादी घरातील सामुग्री होती, ती सर्व परमेश्वराला अर्पण केली, स्वत:जवळ काहीच ठेवले नाही, अशाप्रकारे पुत्र, संपत्ती इत्यादी तसेच शारीरिक शक्ती, बुद्धी, तेज इत्यादी होते ते आणि मन-बद्धि-इंद्रिये हे सर्वदेखील ईश्वरार्पण केले. ह्या सर्व गोष्टी आमच्या नाहीत, आपल्या आहेत. ईश्वरार्पण केल्यानंतर माणूस स्वत:ला भगवंतांचा ऋणी समजून, ह्या सर्व गोष्टी भगवंतांच्या आहेत, असे समजून फक्त त्यांचे रक्षण करतो. जसे पहारेकरी संपत्तीचा राखणदार असतो, मालक नव्हे. तसेच ह्या शरीराचा स्वामी तर परमेश्वर आहे, आपण तर त्याचे रक्षण करतो आणि काळजी घेणारे असतो. घरात राहून त्याचे रक्षण करावे की, ज्यामुळे ते दीर्घकाळ टिकून राहील. तेव्हा या जगात आपण अशाप्रकारे आपला वेळ खर्च करावा. भगवंतांचे नामस्मरण, भगवत् स्वरूपाचे ध्यान आणि पूजा, भगवच्चरणांची सेवा आणि त्यांच्या लीलेंचे श्रवण, भगवंतांना नमन करावे, परमेश्वराला स्वामी व स्वत:ला दास समजावे. भगवंत आपल्याला स्वत:चा सखा म्हणवितात, ते आपल्याला मित्रत्वाने वागवितात, म्हणून आपण देखील त्यांच्याशी सख्य जोडावे. आपण या गोष्टीला पात्र नाही, हे जरी खरे असले तरी आपल्याजवळ काहीही संपत्ती नसताना भगवंतांनी आपल्याला मित्रत्व देऊन दुकानदारीच्या नफ्यातील एकचतुर्थांश भागीदारी दिली आहे. म्हणून आपल्याला नफा हा होणारच. अशा प्रकारे माणसाने निष्काम भावनेने थोडे जरी कर्म केले, तरी त्याचे कल्याणच होते. आपण आपले सर्वस्व भगवंतांना समर्पित केले पाहिजे. आपल्या ठिकाणी जे बळ-बुद्धी आहे, ते भगवंतांना समर्पण करणे म्हणजे काय? तर आपल्यात जोपर्यंत शक्ती आहे, तोपर्यंत परमेश्वरप्राप्तीसाठी भगवंतांच्या आज्ञेनुसार प्रयत्न करणे, याला शरीरबलाचा प्रयत्न म्हणावे. आपला वेळ आहे तो तर परमेश्वराला अर्पण केलाच आहे. आपल्या ठिकाणी जी बुद्धी आहे, ती देखील भगवंतांना अर्पण करावयाची आहे. भगवंतांच्या गुण आणि प्रभावाला जाणून घेऊन प्रत्येक क्षणी मुग्ध होणे बुद्धीचे काम आहे. आपले स्वामी किती दयाळू आहेत, आपल्या डोक्यावर जे कर्ज आहे, त्यासाठी भगवंत आपल्याला मदत करून ते कर्ज फेडून टाकतात. आपल्याजवळ तर धन नाही की, रोजगारीची शक्ती नाही की, जी करून त्यांच्या ऋणातून मुक्त होता येईल. आपल्याला परमेश्वरच मदत करतो. लोकांना भगवंताचे नामस्मरण आणि ध्यान करावयास लावणे, हा रोजंदारीचा व्यवहार परमेश्वराच्या नावावर जमा होतो. अशाप्रकारे भगवंतांनी आपली स्वत:ची ‘फर्म’ आपल्याकडे सुपूर्द केली आहे.</p>
<p class="TXT">दुसऱ्या एखाद्या अप्रामाणिक माणसाने येऊन सांगितले की, आपण जशी आपली ‘फर्म’ ह्याला दिली, तशी ती मला दिलीत, तर मीदेखील आपल्या ऋणातून मुक्त होईन. भगवंतांनी म्हटले, “तू अप्रामाणिक माणूस आहेस. तुझ्याकडे मी माझी ‘फर्म’ देऊ शकत नाही.” तो म्हणतो, “आपण नका देऊ. मीच ती माझ्या स्वत:च्या नावावर करून घेईन.” तेव्हा त्याने ती फर्म स्वत:च्या नावावर करून घेतली, म्हणजे भगवंतांचे नाव घातले. भगवंतांचे दुकान आहे, स्वत: माल घेऊन बसला. “राम राम” जप करीत राहिला. म्हणाला, “हि फर्म किंवा दुकान तर हरिनारायणाचे आहे.” लोक म्हणाले, “तुम्ही काय करता?” तो म्हणाला, “मी तर भगवंतांचा गुमास्ता आहे. भगवंतांवरच आमचे सगळे अवलंबून आहे आणि दुकान भगवंतांचे आहे.” स्वत:ला भगवद्भक्त आहे असे म्हणवून लोकांना फसवायला त्याने सुरुवात केली. लोक म्हणत, “माळ जपतो, भजन करतो, चांगला भला माणूस आहे”. अशाप्रकारे विश्वास ठेवून लोक त्याच्याकडे पैसे जमा करीत असत. तो स्वत:ला धर्मात्मा आणि भगवद्भक्त म्हणवून घेई. अशाप्रकारे जगात नाम आणि सत्संगाच्या ढोंगातून स्वत:ला सत्संगी आणि भगवद्भक्त म्हणवून घेऊन लोकांना फसवितो, तो माणूस म्हणजे साक्षात भयंकर अशा नरकाचा मार्गच होय. अशा अप्रामाणिक आणि वंचक लोकांना भगवंत शिक्षा करतात व वास्तविक जे परमेश्वराचे खरे भक्त आहेत, त्यांचा उद्धार करतात. म्हणून आपण खऱ्या भक्ताप्रमाणे आपले जीवन व्यतीत केले पाहिजे की, ज्यामुळे अल्प काळातच आपले कल्याण होईल. म्हटले आहे की—</p>
<p class="Shlok-Color-2">नेहाभिक्रमनाशोऽस्ति प्रत्यवायो न विद्यते। </p>
<p class="Shlok-Color-2">स्वल्पमप्यस्य धर्मस्य त्रायते महतो भयात्॥ </p>
<p class="TXT-Right">(गीता २।४०)</p>
<p class="TXT">जो मनुष्य आपले सर्वस्व आणि आपल्या स्वत:ला शुद्ध मनाने परमेश्वराकडे समर्पित करतो, त्याचा अत्यंत अल्पकाळात उद्धार होतो. त्याच्या मनाला जाणीव होते की, ह्या सर्व वस्तू परमेश्वराच्या आहेत. मी भगवंतांचा आणि भगवंतदेखील माझे, माझ्या आधीन असलेली पत्नी, पुत्र, पैसे, धन-वैभव आणि मन-बुद्धी, इंद्रिये, शरीरसामर्थ्य आणि शक्ती या सर्व गोष्टी भगवंतांच्या स्वाधीन केल्यानंतर त्याच्या सर्व कृती भगवंतांसाठीच असतात. अशा प्रकारचा भक्त हाच खरा परमेश्वराचा भक्त होय. परमेश्वर खऱ्या भक्तांवर विश्वास ठेवतात आणि त्यांचा उद्धार करतात. जो मनुष्य निष्काम भावनेने कर्म करतो, त्याच्या कृतीचा कधीच नाश होत नाही. ती शाश्वत असते आणि तिचा विपरीत परिणाम म्हणजेच तोटा कधीही होत नाही. त्याला कोणीही अशी सक्ती करीत नाही की, हे काम तुला करावेच लागेल आणि त्याच्याकडून जे कर्म केले जाते, ते मौल्यवान असते. अशाप्रकारे निष्काम कर्माचे थोडे जरी पालन केले तरी ते मोठॺा संकटातून तारून नेते. अर्थातच सर्व प्रकारच्या ऋणातून मुक्त होऊन तो भगवंताला प्राप्त होतो. अशाप्रकारे पन्नास वर्षांत ज्या कार्याची सिद्धी झाली नाही, ते कार्य सहा महिन्यांत सिद्ध होते.</p>
<p class="TXT">पहाटे चार वाजता उठून शौचमुखमार्जन, स्नानादी करून साधकाने एकांतात जप करावा. जर त्याचे उपनयन झालेले असेल तर त्याने संध्योपासना व गायत्री मंत्राचा जप करावा. स्त्री किंवा शूद्र अथवा इतर कोणीही असो, त्या सर्वांनी भगवन्नामाचा जप, भगवत्स्वरूपाचे ध्यान आणि त्यांची मानसपूजा करावी. तसेच गीता-रामायणाचे अर्थासह वाचन करावे आणि व्यापार-व्यवहार करताना सर्व काळी सर्वांच्या ठिकाणी भगवंत आहे, असे समजून निष्काम भावनेने सर्वांची सेवा करावी, अशी साधना अत्यंत उच्च कोटीची आहे. भगवंतांच्या प्रेमात मुग्ध होऊन श्रद्धा-विश्वासपूर्वक मनातल्या मनात, मनापासून जप करावा. त्याचबरोबर भगवंतांचे ध्यान, त्यांचे गुण, त्यांचा प्रभाव, त्यांचे तत्त्व-रहस्य आणि स्वरूप ह्यांचे मनन करावे आणि अशा प्रकारे स्तुतियुक्त प्रार्थना करावी—“हे प्रभो! ब्रह्मा, विष्णू, महेश, सूर्य-मंडल, तारे इत्यादी सर्व काही आपणच आहात. आपणच परम ब्रह्म, परम धाम, परम पवित्र, शाश्वत, अविनाशी आणि सर्वव्यापी आहात. हे प्रभो, मी कोणतीच साधना करीत नाही. मी महान अपराधी आहे आणि आपल्याकडून हिच अपेक्षा करतो की, मी आपल्या ऋणातून मुक्त व्हावे. असे असून देखील आपण माझ्यावर फार मोठी कृपा केलेली आहे आणि करीत आहात. माझ्यावर विश्वास ठेवून आपण माझे फार मोठे हित करीत आहात. हि साधना आणि जे काही माझ्याकडून होत आहे ते सगळे काही आपल्या कृपेनेच होत आहे. आपणच मला आश्वासन देऊन, माझे धैर्य वाढवून माझ्याकडून सर्व काही करवून घेत आहात. फक्त नित्य-निरंतर आपले भजन-ध्यान माझ्याकडून होवो की, ज्यामुळे मी ऋणमुक्त होईन. आपल्या ठिकाणी माझे प्रेम आणि दृढ श्रद्धा राहो, हिच माझी अपेक्षा आहे.” हेच आपले खरे धन होय. भगवंतांचे काम करणे म्हणजे सगळ्ॺांना भगवंतांच्या कामास लावणे होय. भगवंतांची भक्ती त्यांच्या गुण-प्रभावाच्या तत्त्वांचा खूप प्रसार करणे आणि त्यांच्या स्वरूपाचा आठव करून मुग्ध होणे. भगवंतांची सेवा करताना भगवंतांच्या नामरूपाला न विसरणे. सगळ्ॺांची सेवा करणे हिच परमेश्वराची सेवा होय. भगवंतांच्या आज्ञेनुसार सगळ्ॺांची तन-मन-धनाने निष्काम भावनेने या जगात सेवा करणे म्हणजेच भगवंतांचे काम करणे होय.</p>
<p class="TXT">रात्री सहा तास निद्रा घेण्याच्या वेळी भगवंतांचे रूप आणि नामस्मरण करून श्रद्धा-भक्तिपूर्वक स्तुती, प्रार्थना करत असताना निद्रेच्या अधीन व्हावे. तेव्हा जे आज पन्नास वर्षात झाले नाही, ते सहा महिन्यांत होऊ शकते. ऋणमुक्त करण्यासाठी भगवंत स्वत:च त्याला मदत करतात. भगवंतांनी तर प्रतिज्ञाच केली आहे की, <span class="char-style-override-3">“योगक्षेमं वहाम्यहम्।”</span> (गीता. ९. २२) “जो भक्त माझे भजन-चिंतन निष्काम भावनेने करतो, त्याचा योगक्षेम मी वाहात असतो. माझ्या प्राप्तीसाठी जे काही उणे असेल, ते मी पूर्ण करतो. साधनेत जिथपर्यंत तो पोहोचला आहे, तेथपर्यंत मी त्याचे रक्षण करतो.” त्याची साधना पाहून भगवंत मुग्ध होतात.</p>
<p class="TXT">आपल्याला जे दोन दृष्टांत दिले होते, त्यांपैकी पहिला चांगल्या प्रकारच्या साधकाचा आहे आणि दुसरा दांभिक माणसाचा. जगात जे लोक भगवंतांच्या नावावर किंवा सत्संगाच्या निमित्ताने दांभिकपणा करतात आणि स्वत:ला सत्संगी म्हणवून घेतात, तसेच त्या सत्संगापासून मोक्ष आणि संपत्तीची अभिलाषा करतात, अशा लोकांना मोक्ष मिळणे तर दूरच राहिले; पण भयंकर अशी शिक्षा मिळते. दुसरा जो प्रामाणिक आणि उत्तम नीतिमत्ता असलेला असा असतो, त्याला इहलोकी पण आनंद मिळतो आणि परलोकी सुद्धा! भगवंत सर्व दृष्टीने त्याच्यावर विश्वास ठेवतात. त्याला हृदयाशी घेतात आणि त्याचा योगक्षेम वाहतात. त्याला संसारसागरातून तारून नेतात. स्वत: भगवंतच त्याला अशी बुद्धी देतात की, ज्यामुळे त्याला भगवंतांची प्राप्ती होते. त्याला आश्रय देऊन सर्व प्रकारच्या ऋणातून—पितृ-ऋण, ऋषी-ऋण आणि देव-ऋणातून मुक्त करतात. पितरांचा उद्धार करून जणू त्याने संपूर्ण पृथ्वीचेच दान केले आणि सगळ्ॺांची सेवा करून जणू तो सर्व प्राणिमात्रांच्या ऋणातून मुक्त झाला. भगवंतांच्या कृपेच्या प्रभावामुळे त्याच्या ठिकाणी अहंकार आणि ममत्व नसते. आपले संपूर्ण जीवन, आपले तन-मन-धन सर्व काही भगवंतांचेच आहे, असे समजून भगवंतांना समर्पण केले तर, पूर्वी त्याने आपल्या जीवनातला जो वेळ व्यर्थ घालविला, त्यामुळे तो एक प्रकारे भगवंतांचा ऋणी व अपराधी होता; परंतु आता तो अपराध आणि ते ऋणही फिटले व त्याचा तो वेळही सार्थकी लागला. थोडॺाच कालावधीत त्याने आपले कल्याण करून घेतले. बाकीचा जो काल आहे, त्यात उत्तमोत्तम प्रकारची कामे केली. त्यासाठी भगवंत म्हणतात—</p>
<p class="Shlok-Color-2">न च तस्मान्मनुष्येषु कश्चिन्मे प्रियकृत्तम:। </p>
<p class="Shlok-Color-2">भविता न च मे तस्मादन्य: प्रियतरो भुवि॥ </p>
<p class="TXT-Right">(गीता १८।६९)</p>
<p class="TXT">“हे अर्जुना! जो ह्या गीताशास्त्राचा माझ्या भक्तांमध्ये प्रचार करतो त्याच्यासारखा, माझे प्रिय असे काम करणारा या जगात कोणीली झालेला नाही, आताही नाही आणि पुढेही होणार नाही.” तेव्हा तोच भगवंतांचा प्रियतम भक्त आहे. उरलेल्या आयुष्यात जोपर्यंत आपण जगतो, तोपर्यंतच्या कालावधीत हसून, नाचून, गाऊन मुग्ध होत राहिले, तर भगवंतदेखील त्याच्या कार्यात रत होतात आणि भक्तदेखील भगवंतांच्या लीला पाहून स्वत: मंत्रमुग्ध होतो आणि म्हणतो, “पहा, भगवंत किती दयाळू आहे, मला मदत करून सहा महिन्यातच माझे काम पूर्ण केले.” आपल्यात एवढे सामर्थ्य कोठून की, आपण कायमचे भगवंतांच्या ऋणातून मुक्त व्हावे! आता तर तो भक्त भगवंतांना पाहून त्यांचे एकसारखे दर्शन झाल्यामुळे मुग्ध होतो. भगवंतदेखील त्याच्या ह्या कृतीमुळे मुग्ध होतात. त्याला कळत असते की, हे सर्व घडले ते भगवंतांच्या कृपेने घडले. भगवंतांनीच हे सर्व घडविले. आता त्याच्या आनंदाला पारावार रहात नाही. अशा भगवत्प्राप्त भक्ताच्या लीला पाहून भगवंत स्वत: हसतात आणि मुग्ध होतात. भक्त आणि भगवंत एकमेकांना मुग्ध करीत रहातात. भगवंतांच्या सर्व लीला भक्तांना मुग्ध करण्यासाठीच असतात. तसेच भक्तालाही प्रत्येक वेळी असे दिसते की, जे काही घडत आहे ती सगळी भगवंतांची लीला आहे आणि भगवंत सगळ्ॺांच्या हृदयात वसत आहेत. भगवंत प्रत्यक्ष त्याचे दर्शन घेत आहेत. भगवंतांचे कार्य भक्तांसाठी व भक्तांचे कार्य भगवंतासाठी-दोघांचेही कार्य एकमेकांना मुग्ध करण्यासाठी, आनंद आणि प्रेम यांची वृद्धी करण्यासाठीच आहे. किंवा असे म्हणा की, तेथे प्रेम तर परिपूर्ण आहेच, तेथे आनंदही पूर्ण आहे, हे सांगायला का पाहिजे? दोन्ही दृष्टींनी तेथे काहीच उणे नाही. देवाच्या दृष्टीनेही नाही आणि भक्ताच्या दृष्टीनेही नाही. भगवद्भक्त जोपर्यंत या जगात जगतो, तोपर्यंत तो हसून नाचून भगवद्भावांचा प्रचार करीत राहतो. अशा पुरुषांच्या सहवासात आपणही सहभागी झालो तर किती आनंदाची गोष्ट आहे! अशा प्रकारच्या सुसंगतीचा हा महिमा आहे—</p>
<p class="Shlok-Color-2">तात स्वर्ग अपबर्ग सुख धरिअ तुला एक अंग। </p>
<p class="Shlok-Color-2">तुल न ताहि सकल मिलि जो सुख लव सतसंग॥</p>
<p class="TXT">अरे बाबा! स्वर्ग आणि मोक्ष इत्यादी सर्व सुखांना तराजूच्या एका पारडॺात ठेवले तरीसुद्धा ते सर्व मिळून दुसऱ्या पारडॺात ठेवलेल्या क्षणभराच्या सत्संगाच्या सुखाच्या बरोबरीचे होत नाही. कारण स्वर्ग ही एखादी वस्तू नव्हे आणि मुक्ती तर तो दुसऱ्यांनाच देतो. तेव्हा तो तर जगत असतानाच मुक्त आहे, म्हणजेच जीवन्मुक्त आहे. अशा प्रकारे जो आपला वेळ व्यतीत करतो, त्याचे जीवन एक प्रकारे अलौकिक आहे. त्याच्या संगतीत असणारेदेखील त्या समूहामध्ये असणाऱ्या आनंदाने मोहित होतात. ‘भगवंतांविषयी चर्चा नेहमीच होवो व त्यातच आपले जीवन व्यतीत होवो’ अशी ते नेहमी इच्छा करतात. ते कोणत्याही ऐहिक सुखाची अपेक्षा करीत नाहीत किंवा मोक्षाचीही अपेक्षा करीत नाहीत. कारण या सर्व गोष्टी सत्संगसुखाच्या दृष्टीने महत्त्वाच्या ठरत नाहीत. त्या ठिकाणी ना लाज, ना भीती, ना अभिमान, ना मोठेपणा, ना आदर, ना सत्कार, ना स्तुती ना प्रार्थना-सर्व भावनांच्या आणि कृतींच्याहीपेक्षा तो उंच होतो व त्याची स्वत:ची एक अलौकिक स्थिती होते. यासाठीच आपला जन्म आहे, असे समजून आपण आपला वेळ वर सांगितल्याप्रमाणे व्यतीत करावा.</p>


<p class="Page-Break"> </p>
<p class="Heading" id="toc_marker-4">भगवद्भक्त पुरुषाचे स्वरूप आणि प्रभाव</p>
<p class="TXT">आपण असे म्हणाल की, आम्हांला असे सांगा की, ज्यामुळे आम्ही महापुरुषांच्या सांगण्याप्रमाणे होऊ. त्यावर आमचे म्हणणे असे आहे की, आपण आणखी एक पायरी पुढे जाऊ. कारण महापुरुषांपेक्षादेखील परमात्मा मोठा आहे, म्हणून आपण परमात्म्याच्या सांगण्याप्रमाणेच करू. गीता साक्षात भगवंतांचे वचन आहे, श्वास आहे, हृदय आहे, म्हणून भगवंतांची ती वाङ्मयीन मूर्ती आहे. म्हणून आपले जीवन गीतामय व्हायला हवे. आता वक्ता आणि श्रोता यांच्याबद्दल सांगायचे आहे. दोघांमध्येही अद्भुत शक्ती आहे. त्या दोघांविषयी-लौकिक आणि आध्यात्मिक विषयाशी संबंधित अशी एक कथा शास्त्रग्रंथात सांगितली आहे. महाभारतातील एक कथा आहे ती अशी—</p>
<p class="TXT">तुलाधार नावाचा एक वाणी होता. एकदा जाजली नावाचे ऋषी त्याच्याकडे आले. समुद्रकिनाऱ्यावर त्यांनी खूप मोठी तपश्चर्या केली होती. तपश्चर्येच्या काळी त्यांच्या मस्तकावर पक्ष्यांनी घरटे बांधले होते. त्यांना जेव्हा कळले की, पक्ष्यांनी आपल्या डोक्यावर घरटे बांधले आहे, तेव्हा ते काहीच बोलले नाहीत. स्वस्थ बसले. ठोकळ्ॺाप्रमाणे हलले नाहीत की डोलले नाहीत. शौचादींची तर गोष्टच नको. खाणे नाही, पिणे नाही, की झोपणे नाही. वृक्षाप्रमाणे स्थिरच राहिले. पक्ष्यांच्या पिलांनी जेव्हा अंडी घालायला सुरुवात केली, तेव्हा पहिले पक्षी उडून गेले. आता जे पक्षी जन्मले होते, त्यांची जोडी बराच काळ त्या ठिकाणी राहिली. रात्री ते घरटॺात येत, सकाळी दाणापाणी आणायला निघून जात. एकदा असे घडले की, ते पक्षी उडून गेले. मग पुन्हा एक महिन्यापर्यंत परत आले नाहीत. जाजलींनी विचार केला की, त्यांनी दुसरीकडे घरटे बांधले असावे, म्हणून हे ओझे टाकून द्यावे. डोक्यावरील ओझे त्यांनी दूर केले. त्यानंतर त्यांच्या मनात अहंकार निर्माण झाला की, ‘या जगात माझ्यासारखी तपस्या दुसरा कोण करू शकेल?’ त्यांना असा अहंकार झाला असताना आकाशवाणी झाली, “हे जाजली! तू एवढा गर्व करू नकोस. तुलाधार वैश्य ज्याप्रमाणे तपश्चर्या करीत आहे, त्या मानाने तुझी तपश्चर्या काहीच नाही.” जाजलींनी विचार केला की, ठीक आहे. चला तुलाधार वैश्याकडे जाऊ. बघू या, कोण आहे तो तुलाधार वैश्य. तुलाधार वैश्याचा पत्ता काढीत काढीत जाजली तुलाधार वैश्याकडे गेले. ते त्याच्याजवळ आले आणि पाहिले तर तो दुकानात बसून खरेदी, विक्री करीत होता. सामान विकत होता—मीठ, तेल, साखर, तूप, पीठ इ. खाद्यपदार्थ विकत आहे, रसदेखील विकत आहे, परंतु मद्य आणि लाख इत्यादी मात्र विकत नव्हता. हे पाहून जाजलीऋषींनी विचार केला, इथे आकाशवाणीप्रमाणे कोणतीच गोष्ट दिसत नाही. किंवा मला भास तर झाला नाही ना? असा विचार करून ते परत जाण्यास निघाले. तेव्हा त्यांना परत जाताना पाहून तुलाधार वैश्य आपल्या आसनावरून उठला आणि हात जोडून म्हणू लागला—“महाराज! समुद्रकिनाऱ्यावर आपण ज्या तुलाधार वैश्याविषयी आकाशवाणी ऐकली, तो तुलाधार वैश्य मीच आहे.” हे ऐकून त्यांना अधिकच आश्चर्य वाटले. हे ह्याला कसे बरे समजले? माझ्या तपश्चर्येबद्दल फक्त मलाच माहिती आहे. ह्याला कसे काय कळले? नंतर ते म्हणाले, “अरे वाण्या! तू जर रसविक्रय, खरेदी-विक्री अशा सामान्य गोष्टी करतोस, तर तुला हे ज्ञान कसे झाले?” त्याने म्हटले, “महाराज, मी खरे बोलतो आणि सर्वांशी सारखाच व्यवहार करतो. मग भलेही कोणी बुद्धिमान येवो, नाहीतर मूर्ख. लहान मूल असो किंवा तरुण, कोणीही येवो. सर्वांशी माझा व्यवहार समभावानेच चालतो. एवढेच नव्हे तर, सुख आणि दु:ख, निंदा आणि स्तुती, मान किंवा अपमान हे सगळे मला समान आहेत.” गीतेमध्ये गुणातीत आणि भक्तांच्या लक्षणात समत्वाविषयी जी लक्षणे सांगितली आहेत, ती सगळी लक्षणे त्या तुलाधार वैश्याने आपल्या ठिकाणी आहेत असे सांगितले. त्यामुळे त्याला अशा प्रकारचे ज्ञान होत असे. त्याची खरेदी-विक्री करण्याची जी पद्धत होती, ती त्यागमय होती, जगाच्या कल्याणासाठीच होती. पैसे मिळविण्याच्या स्वार्थबुद्धीवर आधारित नव्हती. जाजलींनी म्हटले, “तू गप्पा तर खूप मोठॺा मोठॺा करतोस आणि तुझे काम तर हलक्या प्रतीचे आहे.” तुलाधार म्हणाला, “महाराज, आपण माझ्या कामाकडे लक्ष देता आहात? परंतु मला वाईट वाटते की, ह्या वेळी ब्राह्मण लोक आपले यज्ञकर्म सोडून क्षत्रियांना योग्य असलेल्या कर्माकडे प्रवृत्त होत आहेत. संपत्ती मिळविण्याच्या प्रयत्नात गुंतलेल्या बऱ्याचशा लोभी आणि नास्तिक लोकांनी वैदिक वचनांचे तात्पर्य न जाणून, सत्याप्रमाणे वाटणाऱ्या, खोटॺा यज्ञांचा प्रचार केला आहे. ते तर यज्ञात पशूंची हिंसाही करतात की, जी वेदांच्या विरुद्ध आहे. वेदांमध्ये पशुहिंसा करावी, असे लिहिलेलेच नाही. ह्या ब्राह्मणांनीच ह्या गोष्टींचा प्रचार केला.” नंतर आकाशात उडणाऱ्या त्या पक्ष्यांकडे निर्देश करून तुलाधार वैश्य म्हणाला, “हे जाजले! हे तेच पक्षी आहेत की, ज्यांनी आपल्या मस्तकावर घरटे बांधले होते. आपण त्यांना हाक मारा की, ज्यामुळे ते आता आपल्या मस्तकावर बसतील.” त्यांनी पक्ष्यांना बोलाविण्यासाठी विशिष्ट आवाज केला. लगेचच ते पक्षी आले आणि त्यांच्या मस्तकावर बसले, नंतर मनुष्यवाणीप्रमाणे स्पष्ट शब्दात त्यांनी तुलाधाराने उपदेश केलेल्या धर्माचेच वर्णन केले. तेव्हा जाजलींनी तुलाधाराला म्हटले, “तुमच्या शब्दांतील शक्ती पाहून तुमच्या ठिकाणी माझी श्रद्धा जडली, कारण हे पक्षीदेखील तुमचीच गोष्ट मान्य करीत आहेत.” त्यानंतर उपदेश ग्रहण करून जाजली तेथून निघून गेले. सांगायचे तात्पर्य हे आहे की, तुलाधार वैश्याच्या ठिकाणी एक अलौकिक शक्ती होती. एक प्रकारे हा सांसारिक प्रभाव आहे. आध्यात्मिक विषयाचा प्रभाव तर उच्च कोटीचा मानला जातो. कारण, त्यामुळे दुसऱ्यांचे कल्याण होते. हे सांगून मी असे दर्शविले की, महापुरुषांच्या शक्तीचा प्रभावशाप देण्यासाठी, वरदान देण्यासाठी किंवा आशीर्वाद देण्यासाठी असतो. अशा भरपूर कथांनी शास्त्र भरलेले आहे. उपनिषद, पुराण, इतिहास, महाभारत, वाल्मीकीय रामायण, भागवत इत्यादींमध्ये याविषयी भरपूर उदाहरणे आहेत. जो सत्यवादी असतो, त्याच्या वाणीमध्ये हि शक्ती उत्पन्न होते. मग जो साक्षात भगवत्प्राप्त पुरुष आहे, त्याबद्दल तर काय बोलावे?</p>
<p class="TXT">जी शक्ती श्रोत्यांच्या ठिकाणी आहे, तिच्या बद्दल सांगतो. एकदा पांडवमाता कुंतीने आज्ञा केली की, तुम्ही आज जी भिक्षा आणली आहे, तिचा उपभोग पाच भावंडांनी मिळून घ्या. भीमसेनाने उत्तर दिले की, ‘आई! आजच्या भिक्षेत एक स्त्री मिळाली आहे.’ आईने म्हटले की, “तू तर स्त्रीचे नावदेखील घेतले नाहीस. आई, भिक्षा आणली आहे असे म्हटले!” कुंतीने पुन्हा विचार केला, “फारच कठीण गोष्ट झाली. मी म्हटले, पाचही भावंडानी तिचा उपभोग घ्या म्हणून. आता हि गोष्ट सत्य कशी होणार? माझ्या ह्या वचनाचे सत्य रूप घडणे फारच बिकट झाले आहे. ह्या गोष्टीला सत्यात आणणे माझ्या हातातील गोष्ट नव्हे. हि गोष्ट सत्यात आणणे पांडवांच्या हातात आहे.” यावर राजा युधिष्ठिर म्हणाला, “आई! ह्या आज्ञेचे आम्ही पालन करू आणि पाचही मिळून हिच्याशी विवाह करू. हि गोष्ट शास्त्राच्या विरुद्ध आहे आणि लोकाचाराच्याही विरुद्ध आहे.” परंतु राजा युधिष्ठिराने आपल्या आईच्या शब्दांचा आदर केला आणि त्यांचे पालनही केले. अशा प्रकारे आईच्या शब्दांचे, महापुरुषांच्या शब्दांचे जेथपर्यंत ज्याने कोणी पालन केले असेल, त्या पालनकर्त्याच्या शक्तीला श्रद्धा म्हणा किंवा प्रेम म्हणा, काहीही म्हणा.</p>
<p class="TXT">जबालापुत्र सत्यकाम याने गुरूंच्या आज्ञेचे पालन करून ब्रह्मप्राप्ती करून घेतली. राजा द्रुपदाने शंकराची आज्ञा शिरसावंद्य मानून, आपल्या मुलीला मुलगा समजून दुसऱ्या राजाच्या कन्येशी त्याचा विवाह करून दिला, त्यात त्याचा फायदाच झाला. धौम्यमुनींचा शिष्य आरुणी ह्याने गुरूंची आज्ञा पालन करून न शिकतादेखील सर्व शास्त्रांचे ज्ञान प्राप्त करून घेतले. आज्ञा करणारे आणि तिचे पालन करणारे अशा दोघांच्याहीविषयी अनेक उदाहरणे शास्त्रांमध्ये सापडतात. धर्मशास्त्रांतील आज्ञेचे आणि महापुरुषांनी केलेल्या आज्ञेचे पालन आपण केले पाहिजे, त्यानुसार आचरण केले पाहिजे. आपल्यांत जर अशी शक्ती असती, तर शेकडो, हजारो लोक तयार झाले असते व ते भगवत्प्राप्त पुरुषांप्रमाणे झाले असते किंवा त्यांना भगवत्प्राप्ती झाली असती. परंतु आम्ही जे काही सांगत आहोत, ते प्रार्थनेच्या स्वरूपात सांगत आहोत. नम्रपणे सांगत आहोत, आज्ञा किंवा उपदेश या स्वरूपात नव्हे! विनम्रभावाने सांगत आहोत, काही आज्ञा किंवा उपदेश करण्याच्या भावनेतून नव्हे, गुरुशिष्य या नात्यानेही नव्हे किंवा स्वामी-सेवक भावनेतूनही सांगत नाही. जे काही सांगत आहोत, ते मित्रत्वाच्या भावनेतूनच सांगत आहोत. मित्रभावातून सांगण्यामागेसुद्धा एक गुपित आहे. ते गुपित असे आहे की, मी स्वामी किंवा गुरूच्या रूपाने सांगत नाही, कारण असे करण्याचा मला अधिकार नाही, असे मला वाटते. कारण मी वैश्यवर्णीय, एक गृहस्थाश्रमी आहे. दुसरे असे की, माझ्या ठिकाणी अशी अलौकिक शक्तीदेखील नाही की, जी वेदव्यासादींच्या ठिकाणी होती. ज्यांनी संजयाला अशी दिव्य दृष्टी दिली की, ज्यामुळे त्याची इंद्रिये व मन दिव्य झाले. ज्याप्रमाणे भगवंतांनी अर्जुनाला दृष्टी दिली होती आणि पंधरा वर्षानंतर अठरा अक्षौहिणी सैन्यालादेखील त्याच रूपात त्यांनी प्रकट केले. जर मी असा असतो, तर भगवंतांनी मला शक्ती देऊन जगाच्या कल्याणासाठी पाठवून दिले असते आणि मीदेखील त्या शक्तीचा फायदा आपल्याला करून दिला असता. सर्व लहान-थोर मंडळींना माझे तर सल्याच्या स्वरूपात असे निवेदन आहे की, जर आपण ते उपयोगात आणले, तर मी आपला आभारी होईन. आपली माझ्यावर कृपा होईल.</p>
<p class="TXT">आता रहस्य सांगायचे तर असे की, जर मी अधिकारी व सामर्थ्यसंपन्न असतो आणि गुरुशिष्याच्या नात्याने लोकांना शिक्षण किंवा आदेश दिला असता, तर हे मी सांगू शकत नाही की, त्याचा काय परिणाम झाला असता. काही सांगू शकत नाही. परंतु हि गोष्ट नक्कीच आहे की, जो गुरूच्या आज्ञेचे पालन करीत नाही त्याचे पतन होते. माझे व तुमचे मित्रत्वाचे नाते आहे. म्हणून आपण माझे मत किंवा संमती आहे, ती जर उपयोगात आणली नाही, तर आपण पापाचे सहभागी होणार नाही. हे मी निश्चितपणे सांगू शकतो की, आपल्याला ह्यात पाप लागणार नाही. जर मी गुरू असतो, तर आपल्याशी तसाच संबंध जोडला असता व आपण माझ्या आज्ञेचे पालन केले नसते तर आपले पतन झाले असते आणि आज्ञेचे पालन न करण्यात आपल्याला भीतीही राहिली नसती. असे मात्र झाले असते की, ती शक्ती जर माझ्या ठिकाणी असती, तर त्या शक्तीने बळजबरीने मी आपल्याकडून सेवा करवून घेतली असती. जशी, राजाज्ञा शक्तिमान असते, राजाचा हुकूम असतो आणि त्याप्रमाणे करावेच लागते, त्यात बदल होत नाही. हे तर त्या बोलणाऱ्याच्या शक्तीवर अवलंबून आहे की, वक्ता कसा आहे आणि त्याची शक्ती किती आहे. पण त्याचबरोबर हिसुद्धा गोष्ट आहे की, जशी त्याच्या फायद्याची गोष्ट आहे, तसाच धोका देखील आहे. राजाचे न ऐकल्यामुळे धोका उत्पन्न होतो. जर आपण आमचे म्हणणे उपयोगात आणले नाही, तर त्यापासून मिळणाऱ्या फायद्याला वंचित व्हाल. नवीन काही नुकसान किंवा पाप होणार नाही. आम्ही आपल्याला अशी सक्ती करणार नाही की, हि गोष्ट तुम्हांला आचरणात आणावीच लागेल. आपण आचरणात आणूही शकता किंवा न आणू शकता, ती आपली इच्छा. आचरणात आणण्यात फायदा आहे. न आणण्यात कोणताच तोटा नाही. परंतु हे जर नुकसान आहे, असे म्हटले, तर ते खरोखरच नुकसान आहे, काय? आपल्याला फायद्यापासून वंचित रहावयाचे आहे? तर मग हा तोटा अवश्य आहे. आपल्याला सांगितले जाते की, ‘खरे बोलावे’ आणि आपण खरे नाही बोललो तर खरे बोलण्यामुळे जो फायदा होतो, त्यापासून तर आपण वंचितच व्हाल. आपल्याला सांगितले की, ब्रह्मचर्याचे पालन करायला पाहिजे आणि आपण ब्रह्मचर्याचे पालन नाही केले तर ब्रह्मचर्याच्या पालनामुळे जो फायदा होतो, तो आपल्याला कसा होईल? तेव्हां धर्मशास्त्राच्या बाबतीत त्याच्या आचरणामुळे आपल्याला प्रत्यक्ष लाभच होतो. म्हणून आपण परमशास्त्र गीतेचा की, जी—</p>
<p class="Shlok-Color-2">गीता सुगीता कर्तव्या किमन्यै: शास्त्रविस्तरै:। </p>
<p class="Shlok-Color-2">या स्वयं पद्मनाभस्य मुखपद्माद्विनि:सृता॥</p>
<p class="TXT">“प्रत्यक्ष भगवंतांच्या मुखकमलातून पाझरलेली आहे, तिचा चांगल्या प्रकारे अभ्यास करावयास पाहिजे आणि तिचे पठन व मननही उत्तम प्रकारे केले पाहिजे. बाकी इतर शास्त्रांची काय गरज आहे?” ह्यात इतर शास्त्रांची अवहेलना केली गेली नाही. त्यांचे महत्त्वच सांगितले आहे आणि त्याहीपेक्षा अधिक महत्त्व गीतेला दिले आहे. तेव्हा यावरून असा निष्कर्ष निघतो की, इतर शास्त्रांची तर आवश्यकता आहेच. पण “गीता सुगीता कर्तव्या” गीतेचे चांगल्या प्रकारे अध्ययन केले, तर इतर शास्त्रांची आवश्यकता नाही. असे नव्हे की शास्त्रे निरर्थक नाहीत, ती मौल्यवान आहेत. परंतु आत्मोद्धारासाठी गीतेचाही अभ्यास केला तर इतर शास्त्रांच्या अभ्यासाची आवश्यकता नाही. कारण हि गीता स्वत: पद्मनाभ भगवंतांच्या मुखकमलातून बाहेर पडली आहे. पद्मनाभ म्हणजे भगवान विष्णू होय. ज्यांच्या नाभीतून कमल उत्पन्न झाले आहे. तेव्हा पद्मनाभ आणि मुखकमल या दोन शब्दात ‘कमल’ शब्द समाविष्ट आहे. गीता हि भगवंतांच्या मुखकमलातून पाझरली आहे तर इतर सारी शास्त्रे नाभिकमलातून उत्पन्न झाली आहेत. हि सगळी शास्त्रे कशी उत्पन्न झाली आहेत? ऐका-नाभीतून कमल उत्पन्न झाले, कमलातून बंह्मदेवाची उत्पत्ती झाली, ब्रह्मदेवापासून वेदांची निर्मिती झाली. वेदांच्या आधाराने इतिहास, पुराण, शास्त्र दर्शनशास्त्र, उपनिषदे, श्रुती इत्यादी हि सगळी शास्त्रे आहेत, त्यांचा विस्तार झाला. परंतु गीता हि भगवंतांच्या मुखकमलातून निघाली, नाभिकमलातून नव्हे. वेद इत्यादी क्रमाक्रमाने उत्पन्न झाले आणि गीता हि श्रीकृष्णांच्या मुखातून उत्पन्न झाली आहे म्हणून आम्ही जे काही आपल्या सर्वांच्या सेवेमध्ये सांगतो की, प्रथम क्रमांकाने आम्ही गीतेतील जास्तीत जास्त वर्णन करतो आहोत व द्वितीय क्रमांकाने इतर सर्व शास्त्रांचे म्हणजे दर्शनशास्त्र किंवा उपनिषद किंवा रामायण अथवा महाभारत, भागवत इत्यादी जेवढी आपली शास्त्रे श्रुति-स्मृती, इतिहास आणि पुराण यांचे वर्णन करीत आहोत, म्हणून भगवंतांची जी वचने आहेत, महापुरुषांची वचने आहेत, त्यांचा आपण आचरणात उपयोग केला, तर आपणा सर्वांचे कल्याण होऊ शकते, असा माझा विश्वास आहे. तसेच जर मी ते उपयोगात आणले, तर माझे कल्याण होऊ शकते, यात काहीही संशय नाही. हि जी आपल्या लोकांत भगवत्चर्चा होत आहे, ह्या भगवत् चर्चारूपी संगतीमुळे आपल्याला काय फायदा होतो, हे तर आपल्याला समजू शकते. मला तर लाभ होतो, हि गोष्ट प्रत्यक्ष अनुभवाला येते. माणसाला स्वत:ला तर आपला अनुभव असतोच. “भगवान श्रीकृष्ण व राधा यांची लीला मी बघतो आहे, त्यात मी सहभागी आहे, भगवंतांच्या रासक्रीडेत मी प्रवेश केला आहे. त्याविषयी मी माझा अनुभव सांगू शकतो” असे जो म्हणणारा असतो, तो स्वत:ला व जगाला फसवीत असतो. त्याच्या बोलण्यावर कधीही विश्वास ठेवू नये. जेव्हा मी असे म्हणतो की, ही घटना मला कधी अनुभवता आली किंवा नाही आली, तेव्हा सुद्धा मी काहीच बोलू नये. ज्याचा मी स्वत: निषेध करतो, त्याबाबतीत मी दांभिकपणा दाखविला, तर मी स्वत: दांभिक लोकांच्या रांगेत सहभागी होणार नाही का? जो म्हणतो की, मला अनुभव येतो, त्याला मी तर दांभिक समजतो आणि नाही म्हणणाऱ्यांमध्येदेखील कुणी तरी एखादा असतोच.</p>
<p class="TXT">श्रुतीमध्ये एका ठिकाणी असे म्हटले आहे की, “मी ब्रह्म जाणले” त्याला ब्रह्म जाणता येत नाही. जो म्हणतो, “मी ब्रह्म जाणले नाही”, त्यानेदेखील ब्रह्माला जाणलेले नसते. परंतु जो स्वत:ला आपण ब्रह्म जाणले असे समजतो, त्याने काहीच जाणले नाही, असे म्हणणे अतिशय चुकीचे आहे. जो स्वत:ला “नाही” म्हणवून घेतो, त्या “नाही” म्हणणाऱ्यांपैकी कोणी एक आहे—</p>
<p class="Shlok-Color-2">‘नाहं मन्ये सुवेदेति नो न वेदेति वेद च।</p>
<p class="Shlok-Color-2">यो नस्तद्वेद तद्वेद नो न वेदेति वेद च॥’ </p>
<p class="TXT-Right">(केन. २।१०)</p>
<p class="TXT">अशाप्रकारे आपल्या वेदांमध्ये श्रुतींमध्ये सगळीकडे हि गोष्ट दर्शविली आहे. तेव्हा जो ‘नाही’ म्हणतो, त्याला परमेश्वर प्रत्यक्ष दर्शन देतात. जो बढाई मारतो की, मला भगवंत भेटले, मी प्रत्यक्ष भगवंतांचा अनुभव घेतो, तेथे मला प्रवेश आहे—अशा ठिकाणी सगळा घोटाळाच आहे. खरे पाहता हि भगवत्प्राप्ती नव्हेच! जो असे म्हणतो, त्याची परीक्षा करून मी सांगू शकतो की, ह्याला भगवत्प्राप्ती झालेली नाही. परंतु ज्याला खरोखरच परमेश्वराची प्राप्ती झालेली आहे, त्याच्या बाबतीत मी काहीच सांगू शकत नाही. हे सांगणे कठीण आहे. कारण की, हे जे वैशिष्टॺ आहे, ते स्वानुभवावर आधारित आहे, परानुभवावर नव्हे. हे तो स्वत:च जाणू शकतो, दुसरा कोणीही जाणू शकणार नाही. बहुधा या जगातील लोक दुसऱ्यांवर प्रभाव पाडण्यासाठी अशा प्रकारच्या गोष्टी करतात. त्यांना मोहून टाकण्याचा प्रयत्न करतात. असा माणूस खरा नव्हे.</p>
<p class="TXT">वास्तविक या जगात बरेचसे लोक मानमरातब, सत्कार, प्रतिष्ठा यांचे दास आहेत. लाखों-करोडो लोकांमध्ये असा एखादाच पुरुष असतो की, जो मानमरातब, प्रतिष्ठा इत्यादींना विष्ठेप्रमाणे तुच्छ लेखतो. जो या जगापासून विरक्त आहे, जो वैभवाला धूलिकणाप्रमाणे मानतो, असा हजारो-लाखो लोकांत एखादाच विरक्त पुरुष असतो. तसेच त्या विरक्त पुरुषांमध्ये परमात्म्याला तत्त्वयुक्त जाणणारा असा एखादाच असतो की, ज्याला परमेश्वर प्राप्त झालेला असतो. विरक्त पुरुषांची व्याख्या करता येते, परंतु भगवत्प्राप्त पुरुषांची व्याख्या <span class="char-style-override-3">“यो मद्भक्त: स मे प्रिय:”</span> अशा शब्दात भगवंतांनी केली आहे. गीतेतील बाराव्या अध्यायातील तेरा ते एकोणीस श्लोकांपर्यंतची टीका वाचूनदेखील मनुष्य त्याला ओळखू शकत नाही. म्हणूनच असे म्हणावे लागते की, हि गोष्ट अतिशय कठीण आहे. आता प्रश्न असा आहे की, अशा प्रकारचा पुरुष कसा भेटेल? आपल्या ठिकाणी तर त्यांना ओळखण्याचे सामर्थ्य नाही. पण इच्छा तर आहे भेटण्याची. आपल्या हृदयात देखील तीव्र इच्छा असली पाहिजे त्यांना भेटण्याची. तर आपल्याला घरबसल्या देखील ते भेटू शकतात. भेटण्याची तीव्र इच्छा असेल तर पुरुषच काय; पण भगवंत देखील भेटू शकतात. फक्त भेटीची तीव्र इच्छा पाहिजे. खूप जिज्ञासा असली पाहिजे. दुसरे असे की, असे लोक परमेश्वराच्या कृपेनेच भेटतात, फक्त परमेश्वराच्याच कृपेने!</p>
<p class="TXT">असे जरी म्हटले की कृपा तर आहेच! कृपा आहे खरी पण कोण मानतो? आणि मानले तर कृपा फळ देते, नाही मानले तर देत नाही. कृपाच काय, पण स्वत: भगवंत जरी प्रकट झाले आणि आपण त्यांना भगवंत म्हणून मानलेच नाही, तर भगवंतांच्या दर्शनाचा लाभ होणार नाही. उदाहरणार्थ, भगवान श्रीकृष्ण प्रकट झाले होते; परंतु दुर्योधन त्यांना परमेश्वर म्हणून मानत नव्हता. त्यामुळे अर्जुनाला जो भगवंतांच्या दर्शनाचा लाभ झाला, तो दुर्योधनाला झाला नाही. प्रत्येक गोष्ट मानण्यावर अवलंबून आहे. प्रत्येक अवस्थेत विकार होता कामा नये, अशी निर्विकार अवस्था झाली पाहिजे. असे झाले पाहिजे. परंतु जसे झाले पाहिजे, तसे घडत नाही. हा खटाटोप प्रत्येकाच्याच हृदयात आहे. अनुकूल परिस्थितीत प्रेम व प्रतिकूल परिस्थितीत द्वेष, अनुकूलतेत आनंद व प्रतिकूलतेत दु:ख होणे हाच तर विकार होय! हर्ष-शोक, राग-द्वेष हे तर होतच असतात. या विकारांपासून दूर राहाण्याची एक कसोटी आहे. समजा, एखादी कृती होत असताना त्या ठिकाणी एक श्रद्धा, एक भगवद्भाव जर असेल, तर तेथे निरनिराळे भेद होत नाहीत. हे जे निरनिराळे भेद आहेत, तेच आपल्या दृष्टीने बाधक आहेत. जे एकत्व आहे तीच समता आहे, तेच परमेश्वराचे स्वरूप आहे. आपण पाहिजे तर एकत्व म्हणा किंवा समता म्हणा किंवा पाहिजे तर भगवंताचे स्वरूप म्हणा. सखोल विचार करून पाहिल्यास ती एकच वस्तू आहे, असे समजेल. आपल्या दृष्टीने हे जे एकत्व येते, समता येते, तर ते म्हणजे भगवंताचे खरे प्रतिबिंब आहे. त्याचा भास होत असला, तरी ते परमेश्वरापासून वेगळे नसते. चंद्राचे प्रतिबिंब चंद्रापासून वेगळे होत नाही, सूर्याचे प्रतिबिंब सूर्यापासून वेगळे होऊ शकत नाही, ते सूर्याबरोबरच दृष्टिआड होते.</p>
<p class="TXT">संतांच्या अनुकूल होण्याच्या बाबतीत सुरुवातीस सांगितले होते. संतांचे अनुकूल होणे अतिशय सोपे आहे. संतांची भेट होणे कठीण आहे मोठॺा भाग्यानेच ते भेटतात. किंवा असे म्हणा की, भगवंतांच्या कृपेने ते भेटतात आणि भेटल्यानंतरसुद्धा त्यांना ओळखणे कठीण असते. जर परमेश्वरकृपेने त्यांची ओळख पटली, तर मग भगवत्प्राप्तीला मुळीच उशीर लागत नाही. थोडक्यात असे की, महात्म्याला जो महात्मा म्हणून ओळखतो, त्याच्या ठिकाणीदेखील एक प्रकारे महात्मत्वाचा भाव होतो. जसे गीतेतील बाराव्या अध्यायातील तेरा ते एकोणीस श्लोकांपर्यंत वर्णन केले आहे. तेराव्या व चौदाव्या श्लोकांत भगवंत म्हणतात—</p>
<p class="Shlok-Color-2">अद्वेष्टा सर्वभूतानां मैत्र: करुण एव च। </p>
<p class="Shlok-Color-2">निर्ममो निरहंकार: समदु:खसुख: क्षमी॥ </p>
<p class="Shlok-Color-2">संतुष्ट: सततं योगी यतात्मा दृढनिश्चय:। </p>
<p class="Shlok-Color-2">मय्यर्पितमनोबुद्धिर्यो मद्भक्त: स मे प्रिय:॥</p>
<p class="TXT">“असा माझा भक्त मला प्रिय आहे.” तेव्हा त्या महात्म्याच्या हृदयात हा असा भाव असतो. हा आपल्या ठिकाणी जेवढा जागृत होईल, तेवढा तो अधिक महान होईल. <span class="char-style-override-3">“अद्वेष्टा सर्वभूतानाम्”</span> सर्व प्राणिमात्रांच्या ठिकाणी द्वेषभावाने रहित असा, सर्वांच्या ठिकाणी अकारण मैत्री, सर्वांवर अकारण दया, हृदयात ममत्वाचा अभाव, अहंकाररहित आणि क्षमायुक्त. दुसऱ्याने केलेल्या अपराधाचा सूड न घेण्याची इच्छा करणे म्हणजे क्षमा होय. सुख व दु:खाच्या वेळी स्थिर असणे आणि जे काही प्रारब्धामुळे प्राप्त होईल ते परमेश्वराचे विधान समजून मग्न असणे, नेहमी संतुष्ट राहून बुद्धीला स्थिर ठेवणे. ज्याने आपले मन जिंकले आहे, तसेच आपल्या बुद्धीला ईश्वरार्पण केले आहे, त्याच्या बाबतीत भगवंत म्हणतात—<span class="char-style-override-3">‘मय्यर्पितमनोबुद्धिर्यो मद्भक्त: स मे प्रिय:।’</span> मन आणि बुद्धीला माझ्या ठिकाणी अर्पण करणारा माझा भक्त मला प्रिय आहे. हि भावना जर आपल्या हृदयात जागृत झाली, तर आपण महापुरुषाला ओळखले आहे, असे समजावे. ओळखल्यामुळेच तो महात्मा होतो. तो जेवढॺा प्रमाणात जाणून घेईल, तेवढाच तो श्रद्धावान होतो. साधारणपणे ओळखल्यास तोदेखील साधारण होतो. विशेषत्वाने जाणल्यास तोदेखील विशेष गुणांनी युक्त होतो. जाणल्यानंतर त्याच्या ठिकाणी अलौकिक श्रद्धा निर्माण होते, विश्वास निर्माण होतो. विश्वास आणि श्रद्धा यांचा असा प्रभाव आहे की, ती त्याच्यात प्रवेश करून त्याच्या अंकित होते. अशाप्रकारे श्रद्धा त्याच्या अंकित होते. ती कमी असेल तर कमीच रहाते. श्रद्धा व आपला विश्वास जेवढा असेल, तेवढॺाच प्रमाणात त्या गोष्टीला तो ग्रहण व धारण करतो. हि गोष्ट त्याच्या बाबतीत अशाप्रकारे घडते की, ज्याप्रमाणे फोनोग्राफमध्ये जसा आवाज रेकॉर्ड केला जातो, तसाच आवाज त्यातून येतो. फोटो घेताना कॅमेऱ्यात जसे दृश्य पकडले जाईल, तसेच ते फोटोत येते. अशाप्रकारे महापुरुषांचे आचरण त्याच्या मनात टिपले जाते. तात्पर्य हे की, जेव्हा तो महापुरुषाचे आचरण बघतो, तेव्हा ते त्याच्या हृदयांकित होते. त्यानंतर त्याचे स्वत:चे आचरणदेखील महापुरुषाप्रमाणे होऊ लागते. त्यानंतर महापुरुषाच्या इच्छेनुसारच तो प्रयत्नही करू लागतो. त्याला काहीच सांगावे लागत नाही. महापुरुषाच्या इच्छेनुसार त्याची हालचाल आपोआप होऊ लागते. कारण त्या महात्म्यावर त्याची विशेष श्रद्धा बसते. विश्वास असेल, तर त्यानुसार आपोआपच सगळे जमून जाते. त्यानुसार तो त्याचे अनुकरण करू लागतो. तसेच त्याने सांगितलेल्या गोष्टींबद्दल त्याला एवढा आदर वाटतो की, तो स्वत:च्या प्राणांचादेखील एवढा आदर करीत नसेल. अशाप्रकारे प्रगत होत पुढे तो स्वत:च महापुरुष होतो.</p>


<p class="Page-Break"> </p>
<p class="Heading" id="toc_marker-5">भगवंतांच्या दयेचे रहस्य</p>
<p class="TXT">उत्तम देश, उत्तम काल, उत्तम जात आणि उत्तम धर्मात आपला जन्म झाला, ही परमेश्वराची आपल्यावर फार मोठी कृपा आहे. परंतु या सर्वांत अधिक चांगली गोष्ट म्हणजे आपला वेळ भगवच्चर्चेत खर्च झाला. पुढेदेखील अशाप्रकारे आपला वेळ जर उत्तम कार्यांमध्ये खर्च झाला, तर ती भगवंतांची कृपाच म्हणायला पाहिजे आणि वाईट कामात खर्च झाला, तर तो आपला स्वभावदोष म्हटला पाहिजे. या दोन्ही गोष्टी दैवावर अवलंबून नाहीत. आपल्याकडून काही वाईट काम झाले, तर तो आपल्या स्वभावातील दोष म्हटला पाहिजे आणि आपल्याकडून उत्तम काम झाले तर त्यास भगवत्कृपा म्हटले पाहिजे. भगवंतांच्या कृपेचे फळ परम कल्याणकारक असते, तर आपल्या स्वभावातील क्रियेचे फळ दु:खरूप असते. परंतु भगवत्कृपेमुळे तेदेखील क्षम्य असते, हा सिद्धांत आहे. आपल्याकडून कोणताही यज्ञ, दान, तप, तीर्थ, व्रत, सेवा, उपकार किंवा भगवंतांचे भजन-ध्यान, सत्संग, स्वाध्याय इत्यादी झाले, तर ती भगवत्कृपाच आहे असे समजावे. भगवंतच आपल्याला वाईट कार्यांपासून दूर करून चांगल्या कार्यास लावतात. खोटे, कपट, चोरी, दरोडा, अप्रामाणिकपणा इत्यादी वाईट कर्म घडले, तर तो आपल्या स्वभावातील दोष म्हटला पाहिजे. कुसंगतीचा परिणाम सज्जनांवर होत नाही. म्हणून तो आपला स्वभावदोष म्हणूनच मानला पाहिजे. दुसऱ्याच्या डोक्यावर भलेही खापर फोडून तुम्ही असे म्हणा की, माझ्या स्वभावात हा दोष आला. पण आपण तो दोष स्विकारला, म्हणून तो आपल्या ठिकाणी आला. मुद्दाम आपण होऊन नव्हे. म्हणून कुसंगतीचा त्याग करायलाच पाहिजे. त्याच्या जवळदेखील जाऊ नये. येवढेच काय, त्याचे नावदेखील काढू नये. कुसंगतीने तोटाच होतो. सत्संगतीने फायदा होतो. म्हणून आपण सर्वांनी सत्संग केला पाहिजे.</p>
<p class="TXT">सत्संग परमेश्वराच्या दयेनेच घडतो. सत्संगामुळे जो फायदा होतो, तो भगवंतांच्या दयेनेच होतो. सत्संग हि अशी कृपा आहे की, जी अत्यंत मोठा फायदा करून देते. एवढा की, त्याला काही मर्यादाच नाही. फायदा किती घ्यायचा, ते फायदा घेणाऱ्यावर अवलंबून आहे. त्यांच्या दयेला आपण जेवढे जाणतो, ती फारच थोडी आहे. परंतु आपल्यावर उत्तरोत्तर अधिकाधिक अशी भगवंतांची दया होत आहे, असे जो जाणतो, त्याला लवकरच भगवत्प्राप्ती होऊ शकते. म्हणून प्रत्येक लीलेत, प्रत्येक बाबतीत, प्रत्येक वेळी त्याची दया बघावी व ती बघता बघता एवढे मुग्ध व्हावे की, भगवंतांनी स्वत: येऊनच आपल्याला जागे करावे. जोपर्यंत भगवंतांचे साक्षात दर्शन होत नाही, तोपर्यंत असे समजावे की, आपण भगवंतांच्या दयेला पूर्णपणे जाणलेच नाही.</p>
<p class="TXT">कारण की, भगवंतांची जी अपार दया आहे, तिचे तत्त्वरहस्य समजावून घेतले, तर त्याच क्षणी भगवत्प्राप्ती झाली पाहिजे. जर भगवत्प्राप्तीत विलम्ब होत असेल, तर याचा अर्थ असा जाणला पाहिजे की, आपण त्याच्या करुणेला चांगल्या प्रकारे जाणून घेतलेले नाही. जिकडे आपण दृष्टिक्षेप करू, त्या सर्व ठिकाणी चहूकडे दयाच दया दिसली पाहिजे. दयेचा एक सागरच भरलेला आहे. आपण त्या सागरात डुंबलेले आहोत. इथे सागराला किनारा आहे, पण भगवंतांच्या सागराला किनाराच नाही. भगवंतांच्या दयेला पाहून माणूस हसतच राहतो. हसत हसतच मेला, तर किती आनंदाची गोष्ट आहे. त्यापेक्षा अधिक काय आहे? म्हणून दयेच्या सागरात बुडावे, संसारसागरात नव्हे. दयेच्या सागरात स्वत:ला बुडवून घ्या. भगवंताने सूर्याच्याद्वारे प्रकाश, मेघांच्याद्वारे पाणी आणि भरपूर हवा जीवनासाठी दिली आहे. त्यासाठी पैसे द्यावे लागत नाहीत. त्या प्रकाश, जल आणि हवेप्रमाणे असलेले प्रकाश, जल आणि हवा लाखो रुपये खर्च करूनदेखील प्राप्त होणार नाही. परंतु हे सर्व भगवंतांनी फुकट दिले आहे, ही त्यांची केवढी मोठी दया आहे! यापेक्षा आणखी मोठी दया म्हणजे भगवंतांनी आपल्याला पत्नी, पुत्र, धन, गृह, शरीरात सामर्थ्य-बुद्धी-ज्ञान इत्यादी सर्व काही दिले आहे. ह्या सर्व वस्तू त्याने परमात्म्याच्या प्राप्तीसाठी दिल्या आहेत. परमेश्वराने ह्या सर्व गोष्टी आपल्याला दिल्या आहेत, हि तर परमेश्वराचीच दया आहे. परंतु यापेक्षाही अधिक दया होते, तेव्हा तो आपल्याला प्रतिकूल परिस्थिती निर्माण करतो किंवा आपल्याला दु:ख, क्लेश इत्यादी देतो. अर्थात परमेश्वर आपल्यापासून काही गोष्टी काढून घेतो. उदाहरणार्थ, एखाद्याची पत्नी मरते, पुत्र मरतो, धनाचा नाश होतो, आजारपण येते! एका भक्ताने म्हटले आहे—</p>
<p class="Shlok-Color-2">सुख के माथे सिल पड़े जो नाम हृदय से जाय।</p>
<p class="Shlok-Color-2">बलिहारी वा दुःख की जो पल पल नाम रटाय॥</p>
<p class="TXT">जे सुख मिळाल्यामुळे भगवंताचा विसर पडतो, त्या सुखावर दगड पडू दे आणि ते दु:ख श्रेष्ठ आहे, धन्य आहे की, ज्यामुळे दर क्षणाला परमेश्वराच्या नामाचा आठव होतो. या जगात परमेश्वराची आठवण दु:खातच होते—एका भक्ताने म्हटले आहे—</p>
<p class="Shlok-Color-2">दुखमें सुमिरन सब करे सुखमें करे न कोय।</p>
<p class="Shlok-Color-2">जो सुखमें सुमिरन करे तो दुख काहे को होय॥</p>
<p class="TXT">सगळे लोक दु:खातच परमेश्वराचे स्मरण करतात. सुखाच्या काळात कोणीही स्मरण करीत नाहीत. जर सुखाच्या काळी परमेश्वराचे स्मरण केले, तर दु:ख येईलच कशाला? दु:ख तर चांगलेच आहे, कारण ते परमेश्वराचे स्मरण करावयास लावते. अशाप्रकारे आपल्याला ताप आला किंवा एखादा आजार निर्माण झाला आणि भगवंतांची आठवण आली, तर ते आजारपणआपल्या दृष्टीने अतिशय लाभदायक असते. जगातली कोणतीही आपत्ती आली, तरी ती परमेश्वराची विशेष दयाच आहे, असे जाणावे. कारण आपण जेव्हा आजारी पडतो, ते म्हणजे पापाचे फळ असते, म्हणजेच दु:ख असते. ते भोगल्यानंतर पाप नाहीसे होते आणि आपण पवित्र होतो. आपल्याला शुद्ध करण्यासाठी भगवंत आपल्याला आजारपण देतात. भीष्माचार्यांनी भगवंतांना प्रार्थना केली, “मी जेवढे पाप केले असेल, ते सगळे मला रोगांच्या रूपाने भोगू दे आणि मला पापरहित होऊ दे, मला शुद्ध होऊ दे. दु:ख भोगण्यासाठी मी पुनर्जन्म घ्यावा, हि माझी इच्छा नाही.” एक आणखी आनंदाची गोष्ट अशी आहे की, आपल्याला आजारपण आहे, ताप आला, तर आपण ते एक प्रकारचे तप आहे, असे समजावे. तपश्चर्या समजून त्याचा आदर केला, तर तपश्चर्येमुळे जे फळ मिळते, ते आपल्याला प्राप्त होते, हा फायदा होय. तसेच दु:ख प्राप्त झाले असताना एक गोष्ट सतत ध्यानात येते की, मी जी जी पापकर्मे केली आहेत, त्यांचे फळ म्हणून दु:ख भोगीत आहे. त्यामुळे अशी धारणा होईल की, आपण पापाचरण करता कामा नये. परमेश्वराचे स्मरण करण्यास दु:ख हेच प्रमुख कारण असते; म्हणून दु:ख हे सुखापेक्षा श्रेष्ठ समजले पाहिजे. म्हणूनच संकट येणे, हि परमेश्वराची विशेष दया आहे असे समजले पाहिजे. हि गोष्ट निराळी की, काही वेळा भगवंतांची आठवण सगळ्ॺांनाच येते. जर आठवणच आली नसती, तर आपण काय केले असते? काहीच नाही. तेव्हा हि परमेश्वराची विशेष दया आहे. काही वेळा परमेश्वराची आपल्याला विशेष आठवण येते. आठवण आल्यानंतर त्याला विसरणे, सोडून देणे, हाच आपला मूर्खपणा होय. नाहीतर त्याचा आपल्याला विसर का पडावा? स्वाभाविकपणे कधी जर परमेश्वराची आठवण आली, तर ती भगवंतांची प्रत्यक्ष दया आहे! जर भगवंतांची आठवण आली नसती, तर आपण काय करू शकलो असतो? तेव्हा प्रत्येक विषयाच्या प्राप्तीसाठी, प्रत्येक विषयात भगवंतांच्या दयेचे मार्गदर्शन आहे, असे जाणले पाहिजे. गीतेतदेखील भगवंतांनी म्हटले आहे—</p>
<p class="Shlok-Color-2">यो मां पश्यति सर्वत्र सर्वं च मयि पश्यति। </p>
<p class="Shlok-Color-2">तस्याहं न प्रणश्यामि स च मे न प्रणश्यति॥</p>
<p class="TXT-Right">(गीता. ६।३०)</p>
<p class="TXT">“जो मला सर्व प्राणिमात्रांच्या ठिकाणी बघतो व सर्व प्राणिमात्रांना माझ्या ठिकाणी बघतो, त्याच्यापासून मी दूर होत नाही आणि तोही माझ्यापासून दूर होत नाही.” अशा प्रकारच्या दृष्टीचे जे ज्ञान असते, ते परमेश्वरामुळेच होते. तेव्हा प्रत्येकवेळी आपली अशी बुद्धी असावी की आपण सगळीकडे भगवंतांना पहावे व भगवंतांच्या ठिकाणी सर्वांना पहावे. त्यामुळे आपल्याला अधिकाधिक प्रसन्नता व शांती मिळते. नामसंकीर्तन करता करता भगवत्प्रेमात मूर्च्छा येवो. आपण स्वत:ला विसरले पाहिजे. कीर्तनाशिवाय कोणत्याही गोष्टीचे भान राहू नये. श्रद्धा वाढता वाढता जर वाढतच गेली, तरभगवंतांनी लगेच प्रगटच व्हावे. जसे द्रौपदीने एकदाच सकाम भावनेने एक आवाज दिला, तेव्हा भगवंत तेथे झटकन आले.अशीच गोष्ट भाव, दया, नाम-जप आणि प्रेम यांची आहे. प्रेम वाढता वाढता इतके वाढावे की, आपण पूर्णपणे स्वत:ला विसरून जावे. प्रेमात देहभान हरपावे. असे झाले, तर भगवंत त्याच क्षणी प्रकट होतील. शास्त्रात मोक्षापेक्षादेखील सत्संगतीचा महिमा अधिक मोठा आहे, असे सांगितले आहे. आपल्या दैवावर अवलंबून सत्संगासाठी कुणी बसून राहील, तर सत्संग होणार नाही. भगवत्कृपेनेच होईल. प्रेमाने होईल. प्रेम, श्रद्धा यांची आपल्यांत उणीव असेल, तर आपण कीव करण्यास पात्र आहात. भगवंत दयेमुळेच प्राप्त होतात. तेव्हा परमेश्वरासमोर रडले पाहिजे. स्तुती, प्रार्थना केली पाहिजे. अंत:करणापासून रडू आले, तर ती परमेश्वराची प्रार्थना होते. तेव्हाच भगवंत ती लवकर ऐकतात. स्वर करुण असले, परंतु ते हृदयापासून नसले, तर त्या रडण्याने भगवंताला येण्यास उशीर लागतो. एखादे लहान मूल “आई! आई” करून रडते. आई त्याच्याकडे लक्षच देत नाही. दुसरी एखादी स्त्री म्हणते—“तुझा मुलगा केव्हाचा रडतो आहे, तू त्याच्याकडे लक्षच देत नाहीस. त्याच्या दु:खाचा तरी विचार कर!” आई म्हणते, “बघा, हा खोटे खोटे रडत आहे, त्याच्या डोळ्ॺांत अश्रूचा एक थेंब तरी आहे का?” अशाप्रकारे खोटे खोटे रडण्याचा परिणाम जसा आईवर होत नाही, त्याप्रमाणे आपल्या रडण्याचा काहीच परिणाम होत नाही. कारण आपले रडणे अंत:करणापासून नाही. अंत:करणातील जो उद्गार आहे, हृदयातील जो करुणाभाव आहे, त्या भावनेने जर रडू आले, तर भगवंताला यावेच लागेल. म्हणून अंत:करणातील भावनेला वृद्धिंगत केले पाहिजे. भगवंतासमोर रडण्यासाठी हृदयाची व्याकुळता एवढी वाढली पाहिजे की, आपण त्याचा वियोगच सहन करू शकणार नाही. आपल्या ठिकाणी योग्यता नसेल, गुण नसतील, आदर नसेल, भक्ती नसेल, वैराग्य नसेल, काहीच नसेल, तरी पण फक्त भगवंताला भेटण्याची तळमळ असेल, तर भगवंत असे कधीच बघणार नाही की, हा पात्र आहे की अपात्र?</p>
<p class="TXT">एक श्रीमंत आणि दयाळू माणूस आहे. तो पक्वान्न खात आहे. एखादा गरीब माणूस त्याच्याजवळ येऊन बसला आणि म्हणाला की, मला थोडी जिलबी द्या. ज्याच्या ठिकाणी थोडी दया आहे, तो त्याला देखील जिलबी देतो आणि ती खाऊन तो गरीब प्रसन्न होतो. कारण यापूर्वी त्याने कधीही जिलबी खाल्लेलीच नव्हती. त्याचा आनंद पाहून देणाऱ्याच्या मनात देखील आनंद उत्पन्न होतो. परमेश्वर तर फारच मोठॺा प्रकारचा दाता आहे. आपण काहीच अपेक्षा न ठेवता, आपल्याला अपात्र समजून देखील, केवळ परमेश्वराच्या दर्शनाची इच्छा करावी. भगवंत विचार करतात की, बाबा, जर ह्याची दर्शन घेण्याची उत्कट इच्छा आहे, तर दर्शन दिलेच पाहिजे. बाजारातील हलवायाच्या दुकानात पैसे दिले की, ज्याला जिलबी खायची इच्छा आहे, त्याला जिलबी खायला मिळते आणि जवळ पैसे नसतानासुद्धा जर जिलबी खायची इच्छा असेल तरी देखील ती मिळते. जिलबी खाण्यासाठी अत्यंत आतुर होऊन एखाद्याला म्हटले—“बाबा, मी कधी जिलबी खाल्लेली नाही. मला एक जिलबी द्या.” त्यावेळी कोणाच्या ना कोणाच्या मनात दया उत्पन्न होते आणि तो देतो. आपल्या मनात जी दया आहे, ती सामान्य आहे. दयासागर परमेश्वर योग्यतेला बघत नाही. जर त्याच्या लक्षात आले की, ह्याला दर्शन घेण्याची इच्छा आहे, तर त्याला दर्शन देणे हे माझे कर्तव्य आहे असे समजतात. आपण भगवंतांचे ब्रीद, दया आणि स्वभाव यांचे अवलोकन करून त्यांच्या दर्शनाची इच्छा केली, तर अपात्र असून देखील आपण पात्र होतो. भगवंतांचा स्वभाव अतिशय कोमल आहे. ते अतिशय दयाळू आहेत. आपल्या भक्तांचे दु:ख पाहून प्रकट झाल्याशिवाय रहात नाहीत. ते दोष तर बघतच नाहीत. अशाप्रकारे भगवंतांच्या दयेचा प्रभाव जाणून त्यांच्या दयेच्या बळावर आपण दर्शन घेऊ शकतो. आपण अपात्र आहोत, म्हणून त्यांच्यापासून दूर आहोत, हा आपल्या समजुतीचा दोष आहे. आपण सगळ्ॺांनी, प्रत्येक बांधवाने आत्मपरीक्षण करून बघितले, तर असे दिसेल की, जो काही भगवंतांच्या दयेचा आपण लाभ घेतो आहोत, तीच एक असम्भवनीय गोष्ट आहे, असे वाटते. कारण की, कोठे भगवंत आणि कोठे आपण? रामचरित मानसातील उत्तर कांडात श्रीरामांना भरत म्हणतात—</p>
<p class="Shlok-Color-2">‘जौ करनी समुझै प्रभु मोरी ।</p>
<p class="Shlok-Color-2">नहिं निस्तार कलप सत कोरी॥’</p>
<p class="TXT">‘हे नाथ, जर आपण माझ्या कृतकर्मांकडे बघाल, तर शंभर कोटी कल्पांतांपर्यंतदेखील माझा उद्धार होणे शक्य नाही.’</p>
<p class="Shlok-Color-2">जन अवगुन प्रभु मान न काऊ। </p>
<p class="Shlok-Color-2">दीन बंधु अति मृदुल सुभाऊ॥</p>
<p class="TXT">‘प्रभू, आपण आपल्या दासांच्या दोषांकडे पहात नाही, आपला स्वभाव अतिशय कोमल आहे. आपण दिनबंधू आहात व मी दिन आहे.’ यावरून आपली खात्री पटते की, भगवंत आपल्याला भेटतील. अशाच प्रकारे आपण जर आपल्या मनाशी ठरविले की, जी गोष्ट भरताच्या बाबतीत होती, तीच आपल्याबाबतीत आहे. भरतापेक्षादेखील आपले अपराध जास्त असू शकतील. पण कितीही जास्त असोत. जेथे सूर्याचा प्रकाश आहे. तेथे अंधार कमी की जास्त, असा थोडाच विचार केला जातो. तेथे कितीही अंधार असो, तो सगळा नष्ट होतो. प्रत्येक बंधूने स्वत:शी विचार करून पहावा. आपण स्वत:शी विचार केल्यावर असे दिसते की, बघा, आपण किती निकृष्ट दर्जाचे आहोत. दुसऱ्या बाजूने भगवंतांच्या दयेकडे पाहिले, तर आपल्याला आश्चर्य वाटते की, आपल्यासारख्या सामान्य माणसावरदेखील भगवंतांची कृपा होऊ शकते. तेव्हा इतरांवर दया असेल तर त्यात काय विशेष? आम्ही आपल्याला धर्मशास्त्रातील येवढॺा गोष्टी सांगतो, ती आमची वडिलोपार्जित संपत्ती आहे काय? आमची जर काही कमाई किंवा भांडवल असेल, तर त्यात भगवंतांच्या दयेशिवाय दुसरी कोणती गोष्ट आहे? माझ्यापेक्षा देखील कनिष्ठ दर्जाचे लोक या जगात आहेत. तेदेखील भगवंतांच्या कृपेच्या प्रभावाने ब्रह्मपदाला प्राप्त होऊ शकतात. परंतु भगवंतांच्या दयेचा प्रभाव आपल्यावर आहे, हे समजले पाहिजे व ते मानले पाहिजे. मी तर मानणाऱ्यांपैकी नाही, परंतु भगवंतांच्या दयेच्या प्रभावाला न जाणणाऱ्यांपैकी आहे. भगवंतांच्या दयेचा जो प्रभाव आहे, तत्त्व आहे, रहस्य आहे, ते मी न जाणणारा आणि न मानणारा आहे. तेव्हा अशा माणसावरदेखील भगवंत कृपा करीत आहेत. मग जो आपल्यावर त्यांची दया आहे असे समजतो, जाणतो, मानतो, त्याच्याबद्दल तर प्रश्नच नाही. म्हणून मी तुम्हांला सांगतो की, परमेश्वराची आपल्यावर कृपा आहे असे जो समजतो, त्याच्यावर परमेश्वराची कृपा तो समजतो, त्यापेक्षा कितीतरी पटीने जास्त आहे. कारण मी माझ्या स्वत:च्या उदाहरणावरून बघतो की, भगवंतांची जी दया आहे, त्यांचे जे तत्त्व, रहस्य आहे, ते जो जाणतो, त्याला किती फायदा होतो, ते तो स्वत:च जाणू शकतो. परंतु भगवंतांच्या दयेचे तत्त्व-रहस्य न जाणणारा, न समजणारा, न मानणारा जो आहे, त्याच्यावरदेखील भगवंतांची इतकी अपार-अनंत दया आहे, तर मग तो दुसरा म्हणजे मानणारा जो आहे, त्याच्यावर असणे तर योग्य आणि न्याय्यच आहे. म्हणून असे म्हटले जाते की, अपात्र व्यक्तीवरसुद्धा भगवंतांची दया असते.</p>
<p class="TXT">प्रत्येक माणसाने हे ओळखले पाहिजे की, माझ्यावर भगवंतांची सर्वांत अधिक दया आहे. मी त्या दयेस पात्र तर नाहीच नाही,तरीसुद्धा सर्वांत जास्त दया माझ्यावर आहे. हि गोष्ट मान्य केल्यावर मग त्याला चौफेर दयाच दया दिसू लागते. जणू काय तो दयासागरात बुडालेला आहे. जेव्हा तो अशा प्रकारच्या दयेचा अनुभव घेऊ लागतो, तेव्हा त्याला सर्वत्र भगवंतांचेच दर्शन होऊ लागते. प्रत्येक वेळी हि परमेश्वराचीच लीला आहे, असे दिसू लागते. वस्तू आणि प्रत्येक पदार्थात त्याला भगवंतांचे स्वरूप दिसते व जड आणि चेतन या मधून होणारी कृती—हि लीला दिसू लागते. आपण ज्या भगवंतांच्या लीला घडवून आणतो, म्हणजे रामलीला, कृष्णलीला ह्या तर कृत्रिम आहेत, नाटकी आहेत. परंतु त्याला जी लीला दिसते, ती खरी असते. त्याला तर प्रत्येक वेळी भगवंतांची लीला दिसते. जगात जो वायू वाहतो किंवा मन इंद्रिये आणि शरीराला अनुकूल किंवा प्रतिकूल अशा ज्या काही क्रिया होत असतात, त्यांत त्याला परमेश्वराची लीलाच दिसते. आपण कल्पना करून बघा. लोक सिनेमा बघावयास जातात, त्यात त्यांना तमाशे दिसतात व ते अगदी खोटे आहेत. ते खोटे आहेत आणि दुसऱ्या बाजूने विचार केला तर सिनेमाचे खेळही आहेत. हि जाणीव असूनसुद्धा ते खेळ पाहून लोक खूष होतात. म्हणून तर वारंवार सिनेमा बघायला लोक जातात. नाही तर कशाला जायचे? तो जो सिनेमातील खेळ-तमाशा आहे, तो कृत्रिम आहे आणि मनुष्यनिर्मित आहे. तो पाहणे मूर्खपणा आहे आणि भगवंतांकडून जो तमाशा होत आहे, त्या तमाशाच्या तुलनेने आणखी दुसरा कोणताही तमाशा असूच शकत नाही.</p>
<p class="TXT">भगवंत प्रकट होऊन जर लीला करतील आणि त्यांना आपण भगवंत समजू, तर त्या वेळी त्यांची लीला पाहून आपल्याला आनंद झाला पाहिजे. हेच भगवंत कृष्णावतारात लीला करीत होते. तेव्हा भगवंतांची प्रत्येक लीला गोपिकांना लीलास्वरूप वाटत होती आणि ज्यांची भगवंतांवर श्रद्धा नव्हती, त्यांच्या दृष्टीने ती लीला नव्हती. जेव्हा ब्रह्मदेव भगवंतांना भगवंत-स्वरूप मानत नव्हते, तेव्हा भगवंतांची बाललीला त्यांच्या दृष्टीने लीला नव्हती. जर ब्रह्मदेवाला हे कळले असते की, भगवंत लीला करीत आहेत, तर बालगोपालांना आणि वासरांना एका गुहेत का बरे नेऊन ठेवले असते? त्यांना बुद्धिभ्रम झाला होता. बालगोपाल त्या लीलेला लीलाच समजत होते आणि गोपिका तर त्याहूनही अधिक जाणत होत्या. घराच्या दाराशी सगळ्ॺा उभ्या रहात. अशा दृष्टीने की भगवंत इकडून बाहेर पडतील. भगवंत गाईंच्या वासरांच्या मागे मागे जात आहेत. त्या वासरांच्या खुरांची धूळ उडून भगवंतांच्या अंगावर पडलेली आहे, त्यामुळे भगवंत धुळीने माखलेले आहेत. सबंध शरीरावर धूळच धूळ आहे. सूक्ष्म धूळ जिला माती असे म्हणतात, ती भगवंतांच्या शरीरावर पसरली आहे. भगवंतांच्या अशा धूलिधूसर रूपाने गोपिका आनंदित होतात. जर संपूर्ण शरीरावर धूळ उडाल्यामुळे सौंदर्याचे महत्त्व वाढत असेल, तर सामान्य माणसेसुद्धा आपल्या अंगावर धूळ उडवून घेऊन महत्त्व प्राप्त करून घेऊ शकली असती; परंतु त्यामुळे आनंदाची प्राप्ती होत नाही. गोपिकांची तर हि श्रद्धा होती की, भगवंत कोणत्याही रूपात कशाही प्रकारे त्यांना परमेश्वररूपच दिसत होते आणि त्यांची प्रत्येक कृती लीलास्वरूप दिसत होती. भगवंतांनी अनेक रूपे धारण केली. बालगोपाल आणि वासरांची सुद्धा! भगवंतांच्या लीलास्वरूपाचा विस्तार झाला. त्यामुळे भगवंतांच्या त्या स्वरूपांतून जी जी कृती होत होती, ती ती भगवंतस्वरूप जाणणाऱ्यांच्या दृष्टीने सगळी भगवंतांचीच लीला होती. ज्यांना काहीच समजत नव्हते, त्यांच्या दृष्टीने काहीच घडत नव्हते. तेव्हा जो मनुष्य या जगातील तत्त्व-रहस्य जाणतो, म्हणजे विश्वातील सध्या जी जी काही रूपे आहेत, ती सगळी भगवंतांचीच रूपे आहेत व त्यामुळे होणारी हालचाल हि भगवंतांचीच लीला आहे. तर समजा की, भगवान श्रीकृष्णांच्या उपस्थितीत त्यांच्या ज्या काही लीला होत होत्या, त्या आपल्यापासून थोडॺा दूर अंतरावर होत होत्या. संपूर्ण ब्रह्माण्डात ज्या लीला होतात, त्या तर त्याहूनही अधिक आहेत. हाच भाव (गीता. ६. ३१) मध्ये अशाप्रकारे सांगितला आहे—</p>
<p class="Shlok-Color-2">सर्वभूतस्थितं यो मां भजत्येकत्वमास्थित:।</p>
<p class="Shlok-Color-2">सर्वथा वर्तमानोऽपि स योगी मयि वर्तते॥</p>
<p class="TXT">“सर्व प्राणिमात्रांच्या ठिकाणी जो ‘मी’ आहे, अशा मजपरमात्म्याच्या ठिकाणी जो एकत्वभाव आहे म्हणजेच सर्व ठिकाणी परमात्मस्वरूप असलेल्या अशा माझ्या स्वरूपाचा अनुभव करणाऱ्या लोकांच्या अनुभवात माझ्याशिवाय इतर दुसरे काहीही नाही. परमेश्वरालाच सर्व ठिकाणी पहाणारा जे काही करीत असतो, वागत असतो, भगवंत म्हणतात की, तो माझ्यामध्येच जगत असतो. तो तर भगवंतांसह लीला करीत आणि सगळ्ॺांना भगवंतांचे स्वरूप मानून त्यांच्याबरोबर जे वर्तन करतो, ते वर्तन भगवंतांबरोबरच होत असते. सर्वांना भगवत् स्वरूप मानल्यानंतर परमेश्वराबरोबर जसा व्यवहार होतो तसाच व्यवहार येथे होतो. तेव्हा तो सगळ्ॺांना भगवंत समजून आणि रसास्वाद घेत आनंदमग्न राहील. तसेच त्याच्या सगळ्ॺा कृती भगवंतांबरोबर खेळण्याच्या व क्रीडा करण्याच्या असतात. भगवंतांच्या स्वरूपाचा अनुभव हि गोष्ट केवळ मानण्यावर अवलंबून आहे. सर्वत्र भगवंत आहेत आणि मी भगवंतांबरोबर खेळत आहे, बागडत आहे, रममाण होत आहे. क्रीडा, रमणे आणि खेळ या तीनही गोष्टी एकच आहेत. त्यातील आनंद व शांतीचे काय वर्णन करावे? हा आनंद व शांती सर्वांच्या ठिकाणी आहे. केवळ मानणे हे महत्त्वाचे आहे. जोपर्यंत समजत नाही, तोपर्यंत भगवंतांच्या वचनांवर श्रद्धा ठेवली पाहिजे. ती वचने मान्य केल्यानंतर ती गोष्ट पुढे आपोआपच समजू शकते. भगवंत स्वत: म्हणतात—</p>
<p class="Shlok-Color-2">यो मां पश्यति सर्वत्र सर्वं च मयि पश्यति। </p>
<p class="Shlok-Color-2">तस्याहं न प्रणश्यामि स च मे न प्रणश्यति॥ </p>
<p class="TXT-Right">(गीता. ६।३०)</p>
<p class="TXT">जो मनुष्य मला सर्वत्र पाहातो आणि सर्वांना माझ्यात पाहातो, जसे मेघांमध्ये आकाशाला व आकाशाच्या एका छोटॺा भागात मेघांच्या समूहाला बघतो, त्याप्रमाणे. हा प्रत्यक्ष दृष्टांत आहे की, ज्या ठिकाणी डोळे व मन जातील तेथे भगवंतांना पहावे. जसे गोपिका भगवंताला बघत होत्या, भगवंत त्यांच्या डोळ्ॺांत वसत होते, हृदयांत वसत होते. याचा अर्थ असा की, जी वस्तू डोळ्ॺांमध्ये निवास करते, तीच बाहेरही दिसू लागते. मग ती कितीही सूक्ष्म असो. अशाप्रकारे आपण भगवंतांना आपल्या डोळ्ॺांत, हृदयात बसविले, तर जेथे जेथे आपले नेत्र आणि मन जाईल, तेथे तेथे आपल्याला भगवंत दृष्टीस पडतील. परमेश्वर सर्वत्र आहे, असे समजून बघावयास सुरुवात केली, तर त्याचा परिणाम असा होईल की, <span class="char-style-override-3">“तस्याहं न प्रणश्यामि स च मे न प्रणश्यति।”</span> त्याच्या दृष्टीपासून मी कधीही दूर होत नाही, तोही माझ्यापासून कधीही दूर होत नाही. तेव्हा याचा परिणाम असा होतो—</p>
<p class="Shlok-Color-2">सर्वभूतस्थितं यो मां भजत्येकत्वमास्थित:।</p>
<p class="TXT-Right">(गीता. ६।३१.)</p>
<p class="TXT">भगवंत म्हणतात—सर्व प्राणिमात्रांच्या ठिकाणी जो मी आहे अशा परमात्मस्वरूप असलेल्या माझ्या ठिकाणी तो स्थित आहे. मज परमात्म्यातस्थित होऊन जगात आपल्या शरीराने जो वावरतो, तो माझ्यातच वावरतो. हे ब्रह्माण्ड परमात्म्यातच आहे, असे जेव्हा तो समजतो, तेव्हा मीदेखील परमात्माच आहे आणि परमात्मा तर सर्वत्र भरलेला आहे, तेव्हा अशा प्रकारचा अनुभव घेऊन सर्व प्रकारे वागत असताना तो परमेश्वरातच वागत असतो. सगळेच जर परमात्म्यामध्ये आहेत, तर त्याचे शरीरदेखील परमात्मामयच आहे. तेव्हा परमेश्वरामध्ये तो तल्लीन होतो, एकरूप होतो. एकरूप होऊन परमेश्वरस्थित असा तो विचरत असतो. तो स्वत: परमेश्वरसमर्पित होतो. अर्थात स्वत:ला परमेश्वरात विलीन करून घेतो. परमेश्वराच्या ठिकाणी एकरूपत्व पावतो. परमात्म्यात रममाण होतो आणि स्वत: त्या परमात्मस्वरूपाशी तद्रूप होऊन वागत असतो. त्याची लीला परमात्म्यामध्येच आहे; परमात्म्याच्या बाहेर नव्हे. ज्यांना ज्ञान नाही असे आपण लोक आहोत. ते आपण लोक त्याच्या कृती वेगळ्ॺा स्वरूपात बघतो. आपले बघणे व्यर्थ होय. त्याचे बघणे योग्य आहे. अशाप्रकारे त्याच्या आनंद व शांतीला काय सीमा? तो भगवंतांच्या बरोबर खेळतो. जसे गोपिका-बालगोपाल भगवान श्रीकृष्णांच्या बरोबर खेळत होते, क्रीडा करीत होते. परंतु ते कधीतरी, एके काळी करत होते. हा तर अष्टप्रहर क्रीडा करीत असतो. म्हणून त्या लीलेपेक्षा हि लीला मौल्यवान आहे, महत्त्वपूर्ण आहे.</p>


<p class="Page-Break"> </p>
<p class="Heading" id="toc_marker-6">भगवंतांचे अकारण सौहार्द</p>
<p class="TXT">भगवंत आपल्यावर कृपा करून सर्वांचा उद्धार करतात. भगवंत अतिशय प्रेमळ आहेत. भगवद्गीतेत भगवंतांनी स्वत:विषयी स्वत:च सांगितले आहे—</p>
<p class="Shlok-Color-2">‘सुहृदं सर्वभूतानां ज्ञात्वा मां शान्तिमृच्छति॥’</p>
<p class="TXT-Right">(५।२९.)</p>
<p class="TXT">“संपूर्ण प्राणिमात्रांचा सुहृद म्हणजे नि:स्वार्थी मित्र, असे तत्त्वत: मला जाणून साधक शांतीला प्राप्त होतो.”</p>
<p class="TXT">जर आपण असे म्हटले की, परमेश्वर अत्यंत दयाळू, अतिशय प्रेमळ, अकारण दया करणारा, विनाकारण प्रेम करणारा आहे, तर आम्हीं असेच म्हणू की, आपण मानत नाही, तर नुसतेच म्हणता. आपण जेव्हा हि गोष्ट जाणू की, भगवंत अत्यंत प्रेमळ आहेत, तर आपण भगवंतांना सोडून कुणावरही प्रेम करणार नाही. भगवंत प्रेमाने विकले जातात. भगवंतांवर प्रेम करणारा भक्त त्यांना खरेदीही करू शकतो आणि विकूही शकतो. भगवत्प्रेमी माणसाला भगवंतांचे दर्शन होते, हि काही मोठी आश्चर्याची गोष्ट नव्हे—</p>
<p class="Shlok-Color-2">हरि ब्यापक सर्बत्र समाना।</p>
<p class="Shlok-Color-2">प्रेम तें प्रगट होहिं मैं जाना॥</p>
<p class="TXT">हा तर नियमच आहे की, भगवंतांनी सर्व काही व्यापले आहे, आणि ते प्रेमाने प्रकट होतात. प्रेमाने प्रकट होऊन त्याला नुसते दर्शनच देतात, येवढे नव्हे, तर ते भक्ताच्या अधीन होतात. <span class="char-style-override-3">“अहं भक्तपराधीन:”</span> मी भक्तांच्या अधीन आहे. येवढेच नव्हे, तरभक्त पुढे पुढे जातो व मी त्याच्या पाठोपाठ चालत जातो. त्याचीचरणधूळ आपल्यावर पडली, तर मी स्वत:ला पवित्र मानतो. <span class="char-style-override-3">‘अनुव्रजाम्यहं नित्यं पूयेयेत्यङ्घ्रिरेणुभि:॥’</span> (श्रीमद्भाग० ११।१४।१६)</p>
<p class="TXT">‘मी असा विचार करीत त्या महापुरुषाच्या मागे मागे फिरतो की, त्याच्या चरणांची धूळ उडून माझ्यावर पडावी आणि मी पावन व्हावे.’</p>
<p class="TXT">कारण भगवंतांचे भक्ताविषयी असे धोरण आहे—</p>
<p class="Shlok-Color-2">‘ये यथा मां प्रपद्यन्ते तांस्तथैव भजाम्यहम्।’</p>
<p class="TXT-Right">(गीता. ४।११.)</p>
<p class="TXT">‘जो माझी जशी भक्ती करतो, त्याप्रमाणे मी त्याच्यावर प्रेमकरतो.’</p>
<p class="TXT">एवढेच नव्हे तर एखाद्या भक्ताने मला विकले, म्हणजे दुसऱ्या कुणाला देऊन टाकले तरी भगवंत म्हणतात की, तो तसे करू शकतो. अशा कथा आहेत. नरसी मेहतांच्या बाबतीत भगवंतांनी म्हटले आहे की, </p>
<p class="Shlok-Color-2">‘बेचे तो बिक जाऊँ।</p>
<p class="Shlok-Color-2">नरसी म्हारो सिर धनी।’</p>
<p class="TXT">नरसी माझा मालक आहे, त्याने मला विकले, तर मी विकला जाईन.</p>
<p class="TXT">एकदा नरसी मेहतांनी भगवंतांच्या नावावर सातशे पन्नास रुपयांची एक हुंडी केली. पैसे देऊन आणि हुंडी घेऊन लोक द्वारकेला गेले. तेथे त्यांना पत्ता मिळाला नाही. लोक विचारू लागले—“तुम्हांला कोणता पत्ता दिला होता?” त्यांनी सांगितले—“द्वारकाधीशाच्या मंदिराजवळील साँवळशाह”. तेव्हा लोक म्हणाले, “येथे तर या नावाचा कोणीही माणूस नाही आणि दुकानही नाही. तुम्हांला कुणीतरी फसविलेले दिसते.” अत्यंत दु:खी होऊन ते लोक परत आले आणि विचार करू लागले. ‘परत गेल्यानंतर नरसीची बेअब्रू करू.’ रात्र झालेली होती. द्वारकेच्या किनाऱ्यावर येऊन झोपू लागले. दु:खी असल्यामुळे झोप येत नव्हती, फक्त लोळत पडले होते. इतक्यात भगवान तेथे आले. म्हणाले, “येथे कुणाजवळ माझ्या नावाची सातशे पन्नास रुपयांची हुंडी आहे का? मी हुंडीवाल्याच्या शोधात आहे.” यावर झोपलेल्या त्या लोकांनी म्हटले, “आम्हीच हुंडी घेऊन आलेलो आहोत, परंतु आपला पत्ता मिळाला नाही.” यावर भगवंत म्हणाले—“आपण पैसे घ्या व हुंडी मला द्या.” आणि साडेसातशे रुपये देऊन त्यांनी हुंडी घेतली आणि पुन्हा म्हटले, “माझी एक विनंती आहे. शेठजींजवळ जाऊन माझी निंदा करू नका. आपल्याजवळ मी माझ्या अपराधाची क्षमा मागतो. माझ्याकडून मोठीच चूक झाली. आपण शोधत राहिलात. रात्रीची वेळ झाली. मी पोहोचू शकलो नाही. मी जेव्हा ऐकले, तेव्हा धावत आलो. माझ्या चुकीविषयी त्यांना सांगू नका. आपणच मला क्षमा करा.” ते लोक म्हणाले, “बघा, बिचारा भला माणूस आहे. आपण निघून गेलो असतो, नरसीला शिव्या देऊन त्याची बेअब्रू केली असती. हा तर घरबसल्या येऊन हुंडीचे पैसे देऊन गेला.” दुसऱ्यांदा ते सगळे लोक नरसीजवळ गेले आणि म्हणाले,—“पुन्हा हुंडी द्या.” नरसींनी विचारले, “कुणाच्या नावावर?” म्हणाले, “साँवळशहाच्या नावावर. आपला कारकून तर फार चांगला माणूस आहे. आमच्या हुंडीचे पैसे त्याने आम्हांला घरबसल्या, आम्ही परत जात असताना दिले आणि म्हणू लागला—“माझ्या अपराधाला क्षमा करावी.” परंतु त्याचा काहीही अपराध नव्हता. तो आम्हांला आपल्या जागी भेटला नाही, परंतु आमचा तपास काढत आमच्याजवळ आला. आपला कारकून तर फारच चांगला आहे! नरसी म्हणाला—“तुमचे भाग्य खरोखरच थोर आहे! ते तर साक्षात्  भगवंत होते. मी तर तुम्हांलाच नमस्कार करतो. कारण तुम्हांला त्यांचे दर्शन झाले. आमचे तेथे कोठेही दुकान नाही किंवा कारकूनही नाही. तुम्ही मला गळच घातली, म्हणून भगवंतांच्या विश्वासावर तुम्हांला हुंडी करून दिली. हुंडी वटली, हे तुमचे परमभाग्य आहे.” ते लोक पश्चात्ताप करू लागले. त्यांनी द्वारकेला जाऊन बघितले, तर आता तो दुकानदार कुठे मिळणार? तेव्हा हे एक प्रकारचे भगवंताला विकणेच होय. त्याच्या नावे हुंडी देणे, एक प्रकारे त्याला विकणेच होय. तेव्हा भगवंतांचा भक्त दुसऱ्यांना देखील भगवंतांचे दर्शन घडवून आणू शकतो. मग त्याला स्वत:ला भगवंतांचे दर्शन झाले, तर त्यात संशय घेण्याचे कारणच काय? </p>
<p class="TXT">भगवंतांच्या प्रेमाचा विषय इतका सखोल आहे की, वाचेची गतीच नाही की, ती त्यांचे वर्णन करू शकेल! मनाची शक्तीच नाही की, कल्पनेच्या द्वारा दृष्टांत देऊन वाचेला आज्ञा करू शकेल. बुद्धीची देखील क्षमता नाही. आपण लक्षात घेतले पाहिजे की, अनंत ब्रह्मांडाच्या सत्ताधीशाची आपल्यासारख्या क्षुद्र प्राणिमात्रांबरोबर मैत्री? आपली व त्याची काय बरोबरी? हे ऐश्वर्याच्या दृष्टीने त्यांचा प्रभाव जाणावा म्हणून म्हटले आहे. मी तर म्हटले की, अनंत ब्रह्मांडाचा सत्ताधीश ही भगवंतांना दिलेली उपमा, त्यांचा प्रभाव अगदी खालच्या पातळीवरचा आहे, असे दर्शविते! अहाहा! अनंत ब्रह्मांडाचा नायक खालच्या पातळीचा आहे का? हा दृष्टांत तर ऐश्वर्याची आसक्ती असणाऱ्या लोकांसाठी आहे! परमेश्वराचे ऐश्वर्यसंपन्न स्वरूपच तर सांगितले. एकाचाच किंवा विसाचाच नव्हे तर लक्ष ब्रह्मांडांचा तो नायक आहे! भगवंतांना असे मानले, तर ते एक दोन ब्रह्मांडांचेच दान देतील. कारण ब्रह्मांडाच्या ऐश्वर्याबरोबर तुम्ही त्यांची तुलना करता ना? यामुळे भगवंत ऐश्वर्यसंपन्न फक्त झाले. जसा हजारो गावांचा एखादा राजा असतो, त्याप्रमाणे ते हजारो ब्रह्मांडांचे स्वामी आहेत. राजा प्रसन्न झाला, तर एक दोन गावांचे दान करतो. भगवंत प्रसन्न झाले, तर ते एक दोन ब्रह्मांडांचे ऐश्वर्य किंवा ब्रह्मदेवाचे पद तुम्हांला देतील. मग भगवंतांबद्दल तुमच्या बुद्धीची झेप एवढीच ना झाली!</p>
<p class="TXT">भगवंत प्रेममय, आनंदमय, चिन्मय, ज्ञानमय आहेत. त्यांची त्यांच्याविषयी आपल्याला थोडी देखील कल्पना नाही. आपल्या जर हे लक्षात आले की, माझ्या ठिकाणी असलेला आत्मा अल्पज्ञ आहे आणि परमात्मा सर्वज्ञ आहे. मी घटाकाशाप्रमाणे आहे व परमात्मा महाकाशाप्रमाणे आहे. परमात्म्याचे औदार्य बघा की, घटाकाशाप्रमाणे एक जीव जरी परमात्म्याला शरण गेला, तरी महाकाशात असलेला परमात्मा आपण स्वत:हून आपल्याला त्याच्या हाती समर्पित करतो.</p>
<p class="TXT">जो स्वत:ला आपणहून भगवंतांच्या ठिकाणी समर्पित करतो, त्याला भगवंत देखील आपण स्वत: समर्पित होतात, हे त्यांचे औदार्य पहा. आपली पात्रता किती? अत्यंत क्षुद्र! आपण तर अल्पज्ञ आहोत, तुच्छ आहोत, परमात्मा महान आहे. त्याच्या मोठेपणाकडे लक्ष द्या. भगवंत महान ज्ञानस्वरूप, चेतनास्वरूप आहेत. तो सर्वज्ञ परमात्मा आपली सर्वज्ञता त्यांना अर्पण करतो; आपण आपली अल्पज्ञता त्यांना अर्पण करतो. त्याच्या सर्वज्ञतेचा एकीकडे विचार करा व आपल्या अल्पज्ञतेचा दुसरीकडे! तेव्हा तुम्ही त्यांची किंमत ज्ञानाने केलीत, सर्वज्ञतेने तोलले. तुम्ही ऐश्वर्याने तोलले तर काय तोलले? हे तर सगळे नाशवंत आणि मिथ्या पदार्थ आहेत. तुम्ही भगवंतांना काहीच जाणले नाही. त्यांना आत्म्याने तोलावयास पाहिजे होते. तर मनुष्य अशाप्रकारे जेव्हा जाणतो, त्यावेळी परमेश्वराला सोडून तो इतर कशावरही प्रेम करीत नाही. ऐश्वर्य पाहून तो मोहित होत नाही. तो जाणतो की, हे सर्व स्वप्नाप्रमाणे मायास्वरूप आहे, दुसरे काहीही नाही. परमात्मा एवढा प्रेमळ आहे की, त्याच्यावर जो प्रेम करतो, त्याच्यासाठी तो स्वत: विकला जातो. तो सर्व काही देऊन टाकतो. प्रेमाच्या बदल्यात आपल्या स्वत:ला देऊन टाकतो. एखाद्या व्यक्तीचे प्रेम मिळाल्यावर त्याच्या मोबदल्यात आपल्या स्वत:ला समर्पित करणे म्हणजे केवढे मोठे प्रेम! केवढे मोठे औदार्य!</p>
<p class="Sub-Heading">भगवंतांच्या दयेची गोष्ट</p>
<p class="TXT">आपण उपमा दिली की, भगवंत दयेचा सागर आहेत, तर ती उपमा देखील निकृष्ट प्रतीची होईल; कारण समुद्राला सीमा असते. भगवंतांच्या दयेला काही सीमाच नाही. संपूर्ण जगात जी दया आहे ती त्या दयासागराचा एक थेंब आहे, ही उपमा देखील योग्य नाही. त्यांना काही उपमाच देता येत नाही. भगवंत म्हणतात की, मला दयाळू म्हणून मानले तर परमशांती मिळेल. म्हणजे दयातत्त्व आपल्याला समजलेच नाही.</p>
<p class="TXT">जेव्हा आपण असे मानतो की, आपण त्या दयेला पात्र नाही, हे तर बरोबरच आहे; पण आपण त्याचबरोबर असे मानले की, भगवंतांचे दर्शन होणेदेखील अशक्य आहे, म्हणजे आपण निराश झालो आहोत. निराश होणे म्हणजे त्यांच्या अपार कृपेविषयी योग्य प्रकारे न जाणणे होय. जर आपल्याला असे वाटत असेल की, भगवंत अत्यंत दयाळू आहेत, आपल्या दुर्गुणांकडे दुर्लक्ष करतात, तर मग आपल्या हृदयात कधीच निराशा उत्पन्न होणार नाही. भगवंत आपल्या ब्रीदानुसार दर्शन देतातच. हे रहस्य जाणले, तर आपण कधीच निराश होणार नाही. भगवंत तर एवढे दयाळू आहेत की, आपण एवढे अपराध करतो, तरी त्याची शिक्षा ते आपल्याला देत नाहीत. एवढीच शिक्षा करतात की, आपल्याला त्यांचे दर्शन होत नाही, ह्यालाच भलेही तुम्ही शिक्षा म्हणा. जेव्हा भगवंत आपल्या दुर्गुणांकडे लक्ष देत नाहीत, तर आपण असे का म्हणावे की, आमच्या दुर्गुणांकडे लक्ष दिल्यामुळे भगवंत आपल्याला दर्शन देत नाहीत. भगवंत तर आपल्या दुर्गुणांचा विचारही करीत नाहीत आणि आपण हे नक्की समजतो की, भगवंत आपल्या दुर्गुणांचा विचार करतात. तर मग भगवंत दयाळू कसे असतील? आपण भगवंतांना अत्यंत दयाळू समजू, त्यावेळी आपण त्यांच्या ब्रीदाविषयी खात्री बाळगू आणि असा विश्वास ठेवू की, भगवंतांचे आपल्याला नक्कीच दर्शन होईल. असा विश्वास जेव्हा आपल्या हृदयात निर्माण होईल, तेव्हा आपण भगवंतांच्या दर्शनाला कधीच पारखे होणार नाही. भगवंत किती दयाळू आहेत, हे आपल्याला कुठे समजले आहे? भगवंत दयाळू आहेत, असे समजूनदेखील आपण त्यांच्या दर्शनाला पारखे झालो, तर आपल्याला त्यांच्या दयेचा प्रभाव मुळीच समजलेला नाही. म्हणजेच प्रत्यक्षात आपण परमेश्वराला दयाळू मानलेच नाही. भगवंत योग्य व्यक्तीला दर्शन देतात, हि तर रीतच आहे. त्यात आश्चर्याची कोणती गोष्ट आहे? जो जिज्ञासू असतो, श्रद्धाळू असतो, त्याला भगवंत दर्शन देतात. भगवंतांवर जो प्रेम करतो, त्याला ते दर्शन देतात, हा तर त्यांचा न्यायच आहे. कोणीही कसाही पतित किंवा पापी का असेना, तिकडे लक्ष न देता अयोग्य व्यक्तीला देखील दर्शन देतात. कुपात्र व्यक्तीला देखील दर्शन देतात. कितीही कुपात्र आणि नीच का असेना! आपण केवळ एवढेच मानावे की, भगवंत सगळ्ॺांचे सुहृद आहेत. अकारण दया करणारे व प्रेम करणारे आहेत.</p>
<p class="TXT">जर आपण असे मानले की, आपण अपात्र आहोत, म्हणून भगवंत आपल्याला दर्शन देत नाहीत, तर ‘भगवंत विनाकारण दया करणारे व प्रेम करणारे आहेत’ ह्या त्यांच्या मैत्रीभावाला आपण कसे जाणणार? आपण तर असेच जाणतो की, हेतू लक्षात घेऊन भगवंत दया करतात. वास्तविक ते तर निर्हेतुक दया करणारे आहेत. आपल्याला हे जे मानवी शरीर प्राप्त झाले आहे, ते केवळ त्यांच्या अहेतुक कृपेचा परिणाम होय. हे शरीर आम्हांला त्यांनी आपली वागणूक पाहून दिले काय? प्रजाजनांना उपदेश करताना भगवंत स्वत: म्हणतात—</p>
<p class="Shlok-Color-2">कबहँूक करि करुना नर देही।</p>
<p class="Shlok-Color-2">देत ईस बिनु हेतु सनेही॥</p>
<p class="TXT">भगवंत प्रेमळ आहेत, दयाळू आहेत, म्हणून कधीकधी दयाभावाने अकारण दर्शन देतात, ते केवळ आपल्या ब्रीदानुसार! जर प्राणिमात्रांच्या दृष्टीने विचार केला, तर मनुष्यसृष्टी असायलाच नको होती. मनुष्यसृष्टी निर्माण होते, कारण भगवंत दयाळू होऊन मानवाला निर्माण करतात. त्याचे आचरण पाहून तर मनुष्यशरीर मिळणे शक्य नाही. पण भगवंत असे बघतात की, काय करणार? सगळ्ॺांना संधी तर द्यायलाच पाहिजे. त्यामुळे सगळ्ॺांना संधी देतात. भलेही तो पात्र असो किंवा अपात्र!</p>
<p class="TXT">आपल्याला एका गोष्टीचा अनुभव येतो की, भगवंतांची जो इच्छा करीत नाही, त्याचीदेखील भगवंत इच्छा करतात. भगवंत तर दर्शन देण्यास आसुसलेले असतात. त्यासाठी काहीतरी निमित्त निर्माण करतात. एखादा बहाणा मिळाला पाहिजे, काही निमित्त मिळाले पाहिजे. आपण हृदयातून असे जाणले पाहिजे की, “भगवंत योग्य अयोग्याचा विचार करीत नाहीत, परम दयाळू आहेत.” त्यांच्या हृदयात दया उत्पन्न होते. एक माता सगळ्ॺांना मेवा-मिठाई देते, तिचा एक मुलगा अयोग्य आणि बदमाश असला, तरीसुद्धा त्याला दिल्याशिवाय तिच्या मनाला चैन पडत नाही. तथापि त्या मुलासमोर तिने ते ठेवले आणि रागाने ते त्या मुलाने फेकून दिले, तर आई काय करील? अशाच प्रकारे कृपाळू होऊन भगवंत आपले दर्शन देण्यास तयार आहेत. परंतु आपल्याला मात्र दर्शन मिळत नाही. हिच तर त्यांनी केलेली शिक्षा आहे. कारण आपण त्यांच्या दयेचे रहस्य जाणतच नाही. त्यांच्या दयेचे रहस्य जर आपण जाणले असते, तर आपण आपल्या वागणुकीकडे का पाहिले असते? भगवंतांच्या ब्रीदाकडेच पाहिले असते आणि त्यांच्या ब्रीदाकडे पाहिल्यानंतर भगवंत भेटल्याशिवाय कसे राहिले असते? आपल्यातच उणीव अशी आहे की, आपण भगवंतांच्या प्रभावाला जाणत तर नाहीच; उलट त्यांना कठोर म्हणून समजतो. त्यांना निर्दयी समजण्याचा हेतू हा आहे की, जर आपण त्यांना दयाळू म्हणून मानले, तर त्यांच्या अपार दयेने मुग्ध होऊन म्हटले असते की, त्यांची दया किती अपार आहे! </p>
<p class="TXT">असे आढळून येते की, जो भगवंतांच्या दर्शनाची इच्छा करीत नाही, त्याला देखील भगवंत दर्शन देतात. तरी देखील त्याने जर दर्शनाचा लाभ घेतला नाही, तर भगवंत तेथे काय करणार? भगवंतांच्या दर्शनाला दुर्योधन पात्र होता का? तरीसुद्धा भगवान श्रीकृष्ण आपल्या अवतारसमयी दुर्योधन आणि इतरांना देखील दर्शन देतच होते. तेव्हा आपण असेसुद्धा म्हणू शकाल की, हा मनुष्य आहे की परमात्मा हे कसे ओळखणार? परंतु दुर्योधनाच्या सभेत जेव्हा दुर्योधनाला विश्वरूप दिसले, तेव्हा तरी त्याला समजायला हवे होते की, असे रूप कोणी सामान्य मनुष्य धारण करू शकतो काय? भगवंतांनी देखील अशा अपात्र व्यक्तीला त्याची आकांक्षा नसताना, न मागता, प्रकट होऊन दर्शन दिले. परंतु ते दर्शन होऊनदेखील त्याला हे समजले नाही की, हे साक्षात भगवंतच आहेत! दर्शन मिळूनदेखील भगवत्प्राप्तीला तो पारखा झाला. तेव्हा भगवंतांच्या दयेत कोणतीही उणीव नाही.</p>
<p class="TXT">विष देणाऱ्या पूतनेला देखील भगवंतांनी मोक्ष दिला, अशादृष्टीने की, माझ्याशी हिचा कोणत्याही प्रकारे का असेना संबंध आला, तर हिच्याकडे काय बघणार? आपण आपल्याकडेच बघावे. आपले कर्तव्यच आपण पहावे! तेव्हा भगवंत भक्ताच्या कर्तव्याकडे पाहात नाहीत. दुसरे असे की, दुष्टांच्या कर्मांकडे देखील बघत नाहीत; तर आपल्या भक्तांच्या कर्मांकडे काय बघणार! आपल्या ब्रीदाकडेच बघतात आणि आपल्या ब्रीदाकडे जेव्हा बघतात, तेव्हा आपण सगळेच पात्र होतो. पण भगवंतांच्या दयेचाच आपण स्विकार केला नाही, तर भगवंतांचा काय इलाज? भगवंत परम दयाळू आहेत, हि गोष्ट तर आपण मान्य केलीच पाहिजे. जेव्हा आपण भगवंतांच्या दयेकडे पाहू, तेव्हा तर व्याकूळ होऊन जाऊ. त्यावेळी मात्र भगवंतांशिवाय आपण राहूच शकणार नाही.</p>
<p class="TXT">मुल मातेच्या दयेचा प्रभाव थोडासाच जाणते. एक-दोन वर्षांचे छोटे मुल, आईशिवाय राहू शकत नाही. आई त्याला सोडून गेली तर ते रडतच राहते. रडण्याशिवाय त्याला काही उपायच नसतो. परंतु आपण तर रडतसुद्धा नाही. आईचा प्रभाव मुल जेवढे जाणते-म्हणजे आई माझी आहे, ती फार दयाळू आहे, माझ्यावर खूप प्रेम करते, अशाप्रकारे आईला जाणणारे छोटे मुल आईचा वियोग सहन करू शकत नाही. परंतु आपण भगवंतांचा वियोग सहन करीत आहोत, म्हणूनच हा वियोग आहे!</p>
<p class="TXT">भगवंतांच्या दर्शनाला आपल्याला जो उशीर होत आहे, त्याचे कारण भगवंतांच्या सहृदयतेच्या तत्त्वाला न जाणण्याचा हा परिणाम आहे. भगवंत सगळ्ॺांचे सुहृद आहेत, असे जर आपण जाणले असते, तर उशीर झाला नसता. भगवंतांवर श्रद्धा न ठेवणारे, प्रेम न करणारे लोक आहेत, भगवंतांना न मानणारे लोक आहेत, भगवंतांच्या दयेच्या रहस्याला न जाणणारे लोक आहेत, भगवंतांना जे जाणत नाहीत, त्यांनादेखील भगवंत दर्शन देण्याचा प्रयत्न करतात. मग जे इच्छा करतात, त्यांच्यासाठी का बरे भगवंत प्रयत्न करणार नाहीत? हे भगवंत आहेत, हे उत्तंकाला माहित नव्हते. त्याने जाणले नव्हते, तरी भगवंतांनी त्याला जाणीव करून दिली की, “मी साक्षात भगवंत आहे!” मला शाप देऊ नकोस. शाप दिल्याने तुझी गुरुभक्ती नष्ट होईल. गुरुसेवेचे मिळणारे फळ नष्ट होईल. मी साक्षात परमेश्वर आहे, मला शाप बाधणार नाही. मी आता मनुष्यरूपाने अवतार घेतला आहे. “येथे त्याला भगवंत असे म्हणतात,” साक्षात पूर्ण ब्रह्म असलेला असा मी, या विश्वात जेव्हा जेव्हा अधर्म माजतो, तेव्हा तेव्हा अवतार घेतो. कासव, मत्स्य, वराह यांच्या रूपाने मी प्रकट होतो. गरजेप्रमाणे देवयोनी, मनुष्ययोनी आणि पशुयोनींमध्ये प्रकट होतो. आता मी मनुष्ययोनीत प्रकट झालो आहे.” तेव्हा त्याने म्हटले—‘जर आपण साक्षातपरमात्मा आहात तर मला आपले विश्वरूप दाखवा.’ भगवंतांनी आपलेरूप त्याला दाखविले. परंतु भगवंतांनीच आपली ओळख त्यालादिली. भगवंतांनी विचार केला की, ह्याने आत्मकल्याणासाठी खूप मोठी गुरुभक्ती केली आहे, तेव्हा आत्म्याचे कल्याण झाले पाहिजे. भगवंतांनी दर्शन देऊन त्या आत्म्याचा उद्धार केला. या ठिकाणी उत्तंकाने आपण होऊन भगवंतांची अपेक्षा केली नव्हती. भगवंतांना तो जाणतच नव्हता, तर अपेक्षा कशी करणार? अशाप्रकारे भगवंत जर भक्ताचा शोध करून करून उद्धार करतात, तर जो भगवत्प्राप्तीची इच्छा करतो, त्याला भगवंत दर्शन देणार नाहीत, तर कोणालादेणार? कोणी कितीही मोठा पापी असला तरी ‘भगवंत आपले सुहृद आहेत’ या जाणीवेने देखील त्याची सारी पापे धुऊन निघतात. जसे एखाद्या गुहेत कितीही वर्षांपासून अंधार असो, विजेच्या लख्ख प्रकाशाबरोबरच तेथील अंधार नाहीसा होतो. त्याप्रमाणे कितीही अज्ञान असले तरी ज्ञान झाल्याबरोबर ते नाहीसे होते. पापांच्या कितीही राशी असोत, ज्ञानाग्नीने सगळ्ॺा जळून जातात.</p>
<p class="Shlok-Color-2">‘ज्ञानाग्निदग्धकर्माणं तमाहु: पण्डितं बुधा:॥’</p>
<p class="TXT-Right">(गीता. ४।१९)</p>
<p class="TXT">“अशाप्रकारे ज्ञानरूपी अग्नीमुळे ज्याची कर्मे भस्मसात झाली आहेत, अशा पुरुषाला ज्ञानी लोकसुद्धा विद्वान म्हणून मानतात.” त्याचबरोबर </p>
<p class="Shlok-Color-2">अपि चेदसि पापेभ्य: सर्वेभ्य: पापकृत्तम:। </p>
<p class="Shlok-Color-2">सर्वं ज्ञानप्लवेनैव वृजिनं संतरिष्यसि॥</p>
<p class="TXT-Right">(गीता ४।३६)</p>
<p class="TXT">भगवंत अर्जुनाला म्हणाले—‘सर्व पापी लोकांमध्ये सर्वांत अधिक पाप करणारा जरी तू असलास तरी ज्ञानरूपी नौकेद्वारा नि:संदेहपणे सर्व पापांतून तरून जाशील.</p>
<p class="TXT">परंतु जाणून बुजून पाप करू नये. पूर्वीची जी काही पापे आहेत, त्याबाबतीत आपण असे लक्षात घेतले पाहिजे की, भगवंत निष्कारण प्रेम करणारे आहेत. त्यांच्या कृपेने सर्व पापांचा नाश होईल. भगवंतांच्या ठिकाणी अपार दया आहे. हि गोष्ट मान्य केल्यानंतर कोणीही पापी त्यांच्या दयेला पारखा होऊ शकत नाही. आपण तर पापी आहोत, पण भगवंत तर कठोर नाहीत. आपण स्वत:ला पापी समजून भगवंतांना कठोर मानतो, हा आपण अपराध करतो. आपल्या पापांना गृहीत धरून असे समजतो की, आपला उद्धार होणे कठीण आहे, अशक्य आहे, हे होणे शक्य नाही. असे वाटणे म्हणजे भगवंतांच्या दयेचा तिरस्कार करण्यासारखे होय. आपल्या घरात थोडासा अंधार आहे आणि तो सूर्यामुळे दूर होऊ शकणार नाही, असे मानणे मूर्खपणाचे होय. हा अंधार, जोपर्यंत सूर्य भगवान उदयाला येत नाहीत, तोपर्यंतच आहे. सर्वांवर दया करून भगवान सूर्य दररोज उदयाला येतात. रात्री आपण हा विचार करायला पाहिजे की, उद्या सूर्य भगवान उदयाला येतील आणि हा अंधार सूर्योदयाबरोबरच एकदम नाहीसा होईल. आपण प्रकाशात जे काम करायची इच्छा करतो, ते सूर्यप्रकाशात करावे. सकाळी प्रकाश जरूर असेल. भगवान सूर्य असा विचार करीत नाहीत की, मी कुणासाठी उदित होऊ? कुणासाठी नाही? त्यांचा तर उदय होतच असतो. सूर्योदय झाल्यावर घुबडाला दिसत नाही. त्याचे डोळे बंद होतात. यात सूर्याचा काहीही दोष नाही. भगवंतांची दया सूर्याप्रमाणे उदित झालेली आहे. त्यावेळी जर आपण डोळे मिटून घेतले, तर आपल्याला अंधारच अंधार दिसतो. आपण त्या दयेचा लाभ करून घेतला नाही, तर तो आपलामूर्खपणा आहे. दयेच्या समोर तर दुसऱ्यांचे लहान मोठे अपराध नगण्य आहेत. आपल्या कर्तव्यामुळेच आपला उद्धार होतो; मग दया हि काय चीज आहे? उद्धार होतो भगवंतांच्या कृपेने. आपल्यालावाटते, आपला उद्धार आपल्या कर्तव्यामुळे होईल. आपण अजून त्या पातळीपर्यंत पोहोचलेलो नाही. त्या पातळीवर जेव्हा पोहोचू, तेव्हाच आपले कल्याण होईल. तेव्हा जशी आपली धारणा असते, त्याप्रमाणे आपल्याला फळ मिळते. जेव्हा आपण त्या योग्यतेस पोहोचू, तेव्हा आपले कल्याण होईल. जर आपल्याला असे वाटले की, भगवंतांची दया पात्र अपात्र असा विचार करीत नाहीतर मग आपण त्यांच्या दयेपासून का बरे वंचित झालो? भगवंतांच्या दयेचा प्रभाव आपण समजू शकत नाही, उलट इतक्या दयाळू परमेश्वराला आपण निर्दयी समजतो. हा एक प्रकारचा अपराधच आहे.</p>
<p class="TXT">परमदयाळू भगवंतांना निर्दयी समजणे काय? की, आपण दयेला योग्य नाही म्हणून वंचित झालो? भगवंतांपुढे तर सगळेच दयेला पात्र आहेत. आपण मान्य करतो की, आपण दयेला पात्र नाही म्हणून अपात्र आहोत. भगवंतांनी तर निर्णय दिला नाही की, तुम्ही दयेला पात्र नाहीत. भगवंतांची सर्वांवर अपार दया आहे. त्यांनी तर दयेचे भांडारच उघडले आहे. कोणी एखादा दिनबंधू अन्नछत्र उघडतो अगदी सर्वांसाठी. कोणी एक माणूस म्हणतो, ‘मी तेथे जाऊन काय करू?’ यावर दुसऱ्याने म्हटले, ‘का नाही तेथे गेलास?’ तो म्हणाला, ‘तेथे तर भुकेल्यांना अन्न देतात. मला नाही मिळणार!’ ‘तुम्ही जाऊन बघितले?’ ‘माझी खात्री आहे की, तेथे मिळणार नाही.’ तेव्हा तुम्ही त्या दात्याला तो कठोर आहे असे मानले. तेथे तर खुला दरबार आहे. कोणीही घेऊन यावे. तुम्ही असे का मानले की, तेथे मिळणार नाही. ह्यावर दुसऱ्याने म्हटले, “मी लोकांना विचारले होते, तेव्हा कळले की, तेथे भिकाऱ्यांनाच मिळते. तेव्हा मी योग्य नाही.” भगवंतांसमोर सगळे भिकारी आहेत, सगळे पात्र आहेत. भगवंत आपल्या दृष्टीने सगळ्ॺांनाच पात्र मानतात.</p>
<p class="TXT">जो कोणी भगवंतांच्या निर्गुणाचा उपासक असतो, त्याला दर्शन देण्यास भगवंत बांधलेले नाहीत हि गोष्ट मान्य आहे; परंतु सगुणाची भक्ती करणाऱ्यांच्या बाबतीत ते बद्ध आहेत. </p>
<p class="Shlok-Color-2">भक्त्या त्वनन्यया शक्य अहमेवंविधोऽर्जुन। </p>
<p class="Shlok-Color-2">ज्ञातुं द्रष्टुं च तत्त्वेन प्रवेष्टुं च परंतप॥ </p>
<p class="TXT-Right">(गीता. ११।५४.)</p>
<p class="TXT">भगवान श्रीकृष्णांनी म्हटले आहे, ‘हे श्रेष्ठ तपस्वी अर्जुना! हे शत्रूंना ताप देणाऱ्या अर्जुना! अनन्य भक्ती करणाऱ्याच्या बाबतीत तर अशा प्रकारचे म्हणजे चतुर्भुज रूप धारण करणारा मी प्रत्यक्ष दिसण्यास आणि तत्त्वाने जाणण्यास तसेच प्रवेश करण्यास म्हणजेच एकरूपत्वाने प्राप्त होण्यास शक्य आहे.’</p>
<p class="TXT">भक्ताचा मी बांधील आहे. निर्गुण निराकार भक्तांना दर्शन देण्यासाठी मी बांधलेलो नाही. परंतु असे मात्र नाही की, मी त्यांना दर्शनच देणार नाही. असेही नाही की, ज्याची इच्छा नाही, त्याला दर्शन देत नाही. जो कुपात्र आहे, अपात्र आहे, त्याचा उद्धारच करीत नाही, असे तर मुळीच नाही.</p>
<p class="TXT">भगवंत तर अकारणच सर्वांवर दया व प्रेम करणारे आहेत, असे आपण म्हणतो पण मानत नाही व जाणतही नाही. मानण्यानंतरच पुढे तो जाणू लागतो. प्रथम मानून घ्या, परंतु आपण तर असा अभिमान बाळगतो की, असे का बरे मानावे? भगवंतांना भगवंत म्हणून मानण्यात देखील आपल्याला संकोच वाटतो, लाज वाटते. मानल्यानंतरच पुढे जाणू शकाल. आपल्याला ह्याचा स्विकार करावयास पाहिजे. स्विकार करण्यास भगवंत योग्य तर आहेतच; परंतु आपण मात्र स्विकार करीत नाहीत.</p>
<p class="TXT">उदाहरणार्थ, ज्याप्रमाणे एखाद्या कन्येसाठी वर आहे. तो तिला पसंत पडण्यास देखील योग्य आहे, पती म्हणून देखील योग्य आहे, पती म्हणून मानण्यास देखील योग्य आहे. परंतु ती कन्याच त्याला पती म्हणून स्विकारण्यास तयार नाही. आपला स्वामी म्हणून त्याला मान्यता देण्यास तयार नाही, तर तो वर काय करील? तेव्हा या जगात स्वामी म्हणून होण्यास एकमात्र परमात्माच आहे. त्याला देखील आम्ही स्वामी म्हणून मानत नाही. मग आपली दुर्गती झाली, तर त्यात स्वामींचा काय दोष? योग्य वराचा देखील जेव्हा एखादी कन्या स्विकार करीत नाही आणि ती अविवाहित राहील, तर त्यात त्या कन्येचाच असमंजसपणा आहे. तेव्हा भगवंतांना आपला स्वामी मानावयास पाहिजे. भलेही स्वामी म्हणून मानू नका. परंतु त्यांचे केवळ अस्तित्व मान्य केल्यामुळेदेखील माणसाला खूप मोठा फायदा होतो. भगवंत आहेत, निश्चित आहेत, असे मानल्यामुळे सुद्धा खूप फायदा होतो आणि ज्यांना स्वामी म्हणून मान्य करण्यास योग्य आहे, अशा त्यांचे जो स्मरण करतो, ध्यान करतो, त्याच्या कल्याणाच्या बाबतीत शंकाच काय असणार? गायत्री मंत्रात देखील हाच सिद्धांत आहे. त्यातील ‘वरेण्यम्’ या शब्दाचा अर्थ मी जो सांगितला आहे, तसाच आहे. हाच अर्थ भगवंतांच्या बाबतीत ज्याने मानला, तो पात्रच झाला.</p>
<p class="TXT">भगवंतांना आपला स्वामी म्हणून स्विकारा. भगवंतांना जो आपला स्वामी म्हणून मानत नाही, त्याच्या कल्याणासाठी देखील भगवंत प्रयत्नशील असतात. उदाहरणार्थ सज्जन. त्या सज्जनांना जे लोक महात्मा म्हणून मानत नाहीत अशा लोकांच्या बाबतीत देखील ते दयाळू असतात. अशा दृष्टीने की, मला सज्जन म्हणून न समजता इतर कुणाला तरी सज्जन मानून आपला आत्मोद्धार तर करा. दुसऱ्या एखाद्याला महात्मा मानून आत्मोद्धार करून घेणाऱ्यावर तो महात्मा खूष होतो. उदाहरणार्थ, एखाद्याने म्हटले की, तुम्ही रामनामाचा जप करा, त्यामुळे तुमचे कल्याण होईल. परंतु त्याच्या शब्दावर कोणीही विश्वास ठेवत नाही. त्या माणसाचा विश्वास गांधीजींवर असेल तर तो म्हणतो, गांधीजी राम-नामाचा जप करीत असत, ते भक्त होते. बघा, त्यांनी स्वत: म्हटले आहे—‘रामनामासारखे दुसरे काहीही नाही.’ गांधीजींना महात्मा समजून त्यांचे अनुकरण करा, राम-नामाचे भजन करा. एखादा जेव्हा गांधीजींचा सिद्धांत मान्य करून, त्यांना महात्मा समजून, गुरू मानून राम-नामाची उपासना करू लागतो, तेव्हा सज्जन अतिशय प्रसन्न होतात; त्यांना वाटते, ह्याने चांगल्या मार्गाची कास धरली आहे. ह्याचे कल्याण होण्याची शक्यता आहे. कोणत्याही प्रकाराने जीवात्म्यांचे कल्याण होवो. संत अतिशय दयाळू असतात. जसे भगवंत दयाळू आहेत, तसेच त्यांचे अनुयायी भक्त, संत-सज्जनदेखील दयाळू असतात. म्हणून भगवंत म्हणतात, अशा प्रकारचे दयाळू लोक मला प्रिय आहेत. </p>
<p class="Shlok-Color-2">अद्वेष्टा सर्वभूतानां मैत्र: करुण एव च। </p>
<p class="Shlok-Color-2">****</p>
<p class="Shlok-Color-2">मय्यर्पितमनोबुद्धिर्यो मद्भक्त: स मे प्रिय:॥ </p>
<p class="TXT-Right">(गीता. १२।१३,१४)</p>
<p class="TXT">‘जो सर्व प्राणिमात्रांच्या ठिकाणी द्वेषभावरहित आणि नि:स्वार्थी, सर्वांवर प्रेम करणारा आणि अकारण दयाळू आहे, तो माझ्याठिकाणी मन आणि बुद्धी अर्पण करणारा माझा भक्त मला प्रिय आहे.’</p>
<p class="TXT">‘तो मला प्रिय आहे’ हि भावना भगवंतांची आणि भक्तांची देखील आहे. म्हणून उच्च कोटीचे भक्त अतिशय प्रसन्न असतात. जर एखादा मनुष्य भगवद्भक्ती करीत असेल, तर त्याला पाहून ते अतिशय आनंदित होतात. ते म्हणतात-कुणाला का गुरू मानेना, परंतु भक्ती तर भगवंतांचीच करतो ना! आमच्या स्वामींची भक्ती करतो. अशाप्रकारे कोणाच्याही म्हणण्यावर विश्वास ठेवून भगवंतांची भक्ती करा, भगवंतांचा कारभारी असेच मानतो की, माझ्या मालकाचा हा भक्त झाला. तो तर मध्यस्थ होऊन प्रयत्न करतो की, भगवंतांची भक्ती करावी. दुसरा मध्यस्थ पोहोचला आणि त्याला भगवंतांच्या भक्तीस लावले, तर तो प्रसन्न होतो. असे म्हणत नाही की, माझ्याकडूनच हे झाले पाहिजे. दलाल कोणीही असो, तो भक्ती तर भगवंतांचीच करतो. अशा कोणत्याही प्रकारे कोणाच्या तरी म्हणण्यावर विश्वास ठेवून भगवंतांची भक्ती अवश्य केली पाहिजे.</p>


<p class="Page-Break"> </p>
<p class="Heading" id="toc_marker-7">भगवत्प्रेमाची प्राप्ती कशी होईल?</p>
<p class="TXT">भगवंत साक्षात प्रेमाचेच स्वरूप आहेत. प्रेमी, प्रेमास्पद आणि प्रेम हे एकच होय. उदाहरणार्थ, भगवंत प्रेमास्पद आहेत, भक्त म्हणजे प्रेमी आणि त्यांच्यातील जो परस्पर संबंध आहे ते प्रेम होय. आता येथे प्रेम, प्रेमी आणि प्रेमास्पद हे तिन झाले. स्वरूपे जरी तिन असली तरी खरे पाहता तिन्ही एकच आहेत व तिन्ही चिन्मय आहेत. चिन्मय प्रेमच भगवंतांचे स्वरूप आहे. आपले जे परस्परांवर प्रेम असते, ते त्याचेच प्रतिबिंब आहे. ज्याप्रमाणे आकाशात चंद्र आहे आणि आरशात त्याचे प्रतिबिंब पडते, ते चंद्रामुळेच. सखोल विचार केला तर तेदेखील चंद्राचेचे एक स्वरूप आहे. त्याचा आधार जो आहे, तो खरा चंद्र होय. त्याचप्रमाणे जगातील परस्परांविषयीचे प्रेम त्या परमेश्वराच्या स्वरूपात असलेल्या प्रेमाचेचे प्रतिबिंब आहे. परंतु त्याचे मूळ कारण परमात्माच आहे. परमात्मा चेतन आहे, त्याचे स्वरूप चैतन्यमय आहे आणि हे ऐहिक जगातील प्रेम अचेतन आहे. परंतु ते जर भगवंतांना उद्देशून असेल, भगवंतांसाठी असेल, निष्काम भावनेने युक्त असेल, भगवंतांच्या प्राप्तीसाठी किंवा भगवंतांच्या ठिकाणी प्रेम असल्यामुळे असेल किंवा भगवंतांची आज्ञा-पालन करण्यासाठी असेल, मग अचेतन असूनसुद्धा ते प्रेम चिन्मय आहे आणि भगवंतांमध्ये आहे. म्हणून आपण एकमेकांमध्ये प्रेमभाव खूप वाढविला पाहिजे. स्त्रीचे आपल्या पुत्रावरील प्रेम, माणसाचे संपत्ती, कुटुंब आणि आपले शरीर यावर जे प्रेम आहे, ते खरे प्रेम नव्हे. जे सहेतुक प्रेम आहे, ते खरे प्रेम नव्हे. ती आसक्ती आहे किंवा असे म्हणा, ती कामवासना आहे. त्याचे जे फळ आहे त्यामुळे भगवत्प्राप्ती होणार नाही. स्त्री, पुत्र, धन, घर-दार, मान-मरातब आणि प्रतिष्ठा यांच्यावर जे प्रेम आहे, ती तर आसक्ती आहे. ती बंधनाला कारणीभूत होते. हि तर आपल्या दृष्टीने अतिशय घातक गोष्ट आहे. ती घालविणे आवश्यक आहे. वास्तविक त्याला प्रेम न म्हणता आसक्ती किंवा काम म्हणणेच योग्य होईल. परंतु जे निष्काम प्रेम आहे, हेतुरहित प्रेम आहे, भगवंतांसाठी प्रेम आहे, ते दुसऱ्या एखाद्या व्यक्तीवर असले, तरी ते भगवंतांवरीलच प्रेम होय. ‘सर्वांच्या ठिकाणी भगवंत विराजमान आहेत’, या भावनेने कोणावरही प्रेम करणे म्हणजे भगवंतांवर प्रेम करणे होय. भगवंतांचे जे प्रेम आहे, ते या संसारापासून मुक्ती देणारे, या जगातून उद्धार करणारे आहे. तसेच जगातील विषय-उपभोगांच्या उद्देशाने किंवा एखादी इच्छा धरून किंवा स्वार्थाने प्रेरित, आसक्तीने जे प्रेम असते, ते मोहापासून निर्माण झालेले नाममात्र प्रेम आहे. ते माणसाचे पतन करणारे आहे. त्यापासून दूर राहिले पाहिजे.</p>
<p class="TXT">म्हणून मान-मरातब आणि प्रतिष्ठा यांना लाथ देऊन निष्कामभावनेने परस्परांवर खूप प्रेम केले पाहिजे. परंतु प्रेमाऐवजी एकमेकांविषयी ईर्ष्या-द्वेष, बेबनाव किंवा शत्रुत्व असेल, तर हि सर्वांत घातक गोष्ट आहे. जीवात्म्याच्या दृष्टीने देखील हानिकारक आहे. म्हणून भगवंतांनी म्हटले आहे—<span class="char-style-override-3">‘निर्वैर: सर्वभूतेषु य: स मामेति पाण्डव’</span> (गीता ११।५५). हे पांडवा! जो सर्व प्राणिमात्रांच्या ठिकाणी निर्वैर असतो, तो पुरुष मलाच प्राप्त होतो. संपूर्ण जगावर प्रेम आहे; परंतु एखाद्याच्या बाबतीत जरी वैर किंवा द्वेष असेल तर त्याला भगवंतांची प्राप्ती होऊ शकत नाही. समजा, एक बंधू माझ्या संपूर्ण शरीराची पूजा करीत आहे, फुले वहातो आहे. माझा आदर करतो, नमस्कार करतो. परंतु एका बोटाला चिंधी बांधून, रॉकेल लावून आग लावत असेल, तर मी त्याच्यावर खूष होईन का? मी म्हणेन, ‘तू काय करत आहेस?’ म्हणतो, ‘उजेड करतो आहे उजेड.’ आपण तर महापुरुष अहात, आपल्याबद्दल काय म्हणावे! आम्ही आपली पूजा करतो, नमस्कार करतो, सत्कार करतो, वारंवार आपल्याला नमस्कार करतो. फक्त एका बोटाला रॉकेल लावून थोडा प्रकाश निर्माण करतो. तर आम्ही म्हणू, ‘आम्हांला तुमची पूजा नको.’ म्हणून सर्व जगावर तुमचे प्रेम आहे आणि एकाबरोबर आपले शत्रुत्व किंवा द्वेष असेल, तर आपल्यासाठी तो कलंक आहे. भगवंत आपल्याला भेटू शकणार नाहीत. म्हणून सर्वांवर निष्काम भावनेने प्रेम केले पाहिजे किंवा कुणावरच प्रेमही नाही आणि कुणाबद्दल द्वेषही नाही, किंवा ‘सर्वांच्या ठिकाणी असलेला आत्मा परमात्मा आहे.’ असे जाणून सर्वांवर प्रेम केले पाहिजे. हि अत्यंत श्रेष्ठ प्रतीची गोष्ट आहे.</p>
<p class="TXT">मी आपला अपराध केला आहे, आपल्याला मार-पीट केली, शिवीगाळ केली आणि आपण माझ्यावर कोर्टात तक्रार केली, दावा दाखल केला. न्यायाधीशाशी आपली खूप मैत्री आहे. त्याने विचारले, “काय रे बाबा, तू मारामारी केलीस? शिव्या दिल्यास?” मी म्हटले, “खरी गोष्ट आहे, आपल्याला एकांतात सांगतो. आपण मला माफ करा.” न्यायाधीशाने सांगितले की, माझ्या बापाच्याने सुद्धा आपल्याला माफ करणे शक्य नाही. जो न्यायप्रिय न्यायाधीश असेल, तो कधीही क्षमा करणार नाही. मी पुन्हा विचारले ‘यावर काही उपाय आहे का?’ न्यायाधीशाने म्हटले, ‘जा. ज्याचा तुम्ही अपराध केला आहे, त्याने जर केस रद्द करण्यासाठी स्वखुशीने अर्ज केला, तर आम्ही तुम्हांला माफ करू शकतो. क्षमा करायची की नाही याचा आम्हांला अधिकार नाही. परंतु ज्याचा तुम्ही अपराध केला आहे, त्याने स्वत:च जर अर्ज सादर केला की, आम्ही दोघांनी समझोता केला आहे आणि आम्ही दावा रद्द करीत आहोत. तर राजीनामा सादर केल्यानंतर तो आम्ही स्विकारू शकतो. तो स्विकारायचा की नाही हि आमच्या हातातील गोष्ट आहे. आम्ही एवढे करू शकतो.” यावरून असा विचार केला पाहिजे की, आम्ही तुमचा अपराध केला, तर या जगात आम्हांला कुणीही क्षमा करू शकत नाही. या जगात किंवा परलोकात देखील नाही. या जगात राजा, महाराज किंवा न्यायाधीश क्षमा करू शकत नाही, परलोकात यमराजाचे देखील सामर्थ्य नाही की, तो तुम्हांला क्षमा करेल, परंतु एक सामान्य माणूस, ज्याचा तुम्ही अपराध केला आहे, तो मात्र क्षमा करू शकतो. जर त्याने क्षमा केली, तर आपल्याला कोणीही शिक्षा करू शकत नाही. यावरून आपण असा धडा घेतला पाहिजे की, एखाद्याबरोबर आपला भांडणतंटा झाला, तर त्याच्याकडे जाऊन आपल्या अपराधाची क्षमा मागून घ्यावी. हि अगदी किरकोळ गोष्ट आहे. पुढे मामला वाढला, तर ह्या सरकारकडे तर कठीण आहेच, पण मामला अधिक वाढला तर भगवंतांजवळ तर आणखीनच कठीण आहे. परंतु या जगात मात्र हि अगदी सोपी गोष्ट आहे. तेव्हा हे मातांनो, बंधु-भगिनींनो, आपल्याला मला असे सांगावयाचे आहे की, आपले कोणाशी थोडेसे जरी वैमनस्य आले, राग-द्वेष निर्माण झाला, तरी त्यावेळी त्या व्यक्तीकडे क्षमा मागून मामला तेथेच संपवून टाकावा. हि गोष्ट अत्यंत मोलाची आहे. स्त्रियांच्यामध्ये आपापसात भांडणे झाली, मारामारी झाली, तर त्या दोघींमध्ये जी सहन करते, दुख: सोसते, ती श्रेष्ठ आहे. जिच्याकडून गुन्हा घडला आहे, तिने आपल्या अपराधाची क्षमा मागितली, तर तीदेखील श्रेष्ठ आहे. आणि अपराध दुसऱ्या स्त्रीचा व क्षमा मागते वेगळी स्त्री, म्हणजे गुन्हा मी केला आणि आपण क्षमायाचना करीत असाल, तर आपले महत्त्व फारच उच्च प्रतीचे आहे. म्हणून अपराध न करता देखील आपण क्षमा मागितली आणि आपापसात वैमनस्य ठेवले नाही, तर हि गोष्ट भगवंतांच्या दृष्टीने फार उच्च कोटीची आहे.</p>
<p class="TXT">बहुधा आपल्या हातून असे वर्तन होतच असते. त्यातील पहिला मोक्षप्राप्ती करून देणारा, दुसरा स्वर्गप्राप्ती देणारा, तिसरा नरक किंवा स्वर्ग यांपैकी कशाचीही प्राप्ती न करून देणारा आणि चौथा आहे अधोगती देणारा. या चारही गोष्टी अतिशय लक्षपूर्वक समजावून घेतल्या पाहिजेत. जसे, मला तुमचा राग आला आणि आपण म्हणालात की, “मी आपल्या क्रोधाचे कारण झालो, म्हणून मी आपला फार मोठा अपराधी आहे. आपण मला क्षमा कराल? आपण दयाळू आहात. माझ्या गुन्ह्याकडे लक्ष न देता मला क्षमा करावी. आणि असेही सांगावे की, माझ्या कोणत्या वर्तनामुळे आपल्याला राग आला? म्हणजे यापुढे मी जागृत राहीन. एका प्रकारे मी पुढील अपराधांपासून स्वत:ला वाचवू शकेन.” हा जो आपला भाव आहे, हा निष्काम आणि अहंकाररहित आहे. त्याचे फळ परमात्म्याची प्राप्ती होय. जर हिच भावना मान-मरातब, प्रतिष्ठेसाठी असेल, तर या जगात आपली कीर्ती वाढेल व मृत्यूनंतर स्वर्गाची प्राप्ती होईल, हि मध्यम प्रतीची गोष्ट झाली. आणि तिसरी गोष्ट अशी की, आपला अपराधही नाही आणि आपण क्षमायाचनाही केली नाही. अपराध माझा आहे, आपला तर काहीच नाही आणि अशा वेळी आपण स्तब्ध आहात, अशा बाबतीत आपल्याला पुण्यही नाही आणि पापही नाही. यामुळे आपल्याला स्वर्गही नाही आणि नरकही नाही. तसेच चौथी गोष्ट अशी की, आपण आपले समर्थन करताना त्याचाच अपराध आहे, असे दृढ करत असताना इतरांना सांगत आहात की, “बघा साहेब, हा विनाकारण मला शिव्या देत आहे, खोटे नाटे सांगत आहे, माझा एवढा तिरस्कार करण्याचा ह्याला काय अधिकार आहे?” आपल्या दृष्टीने हि तर अगदीच खालच्या प्रतीची गोष्ट आहे. हे वर्तन आपले पतन करणारे आहे.</p>
<p class="TXT">अशाच प्रकारे दुसरी पद्धतही सांगितली जाते की, मी कोणावर तरी संतापलो आणि ज्याच्यावर रागावलो आणि त्याला विनवू लागलो की, हा माझा फार मोठा अपराध झाला आहे. आपलीकाहीच चूक नव्हती. माझ्या स्वभावातील दोषामुळेच माझ्याकडून हि चूक झाली होती आणि या चुकीबद्दल आपण मला क्षमा करायला पाहिजे. हे माझे म्हणणे जर निष्काम भावनेने असेल, अहंकाराशिवाय असेल, अभिमान सोडून देऊन आत्मकल्याणाच्या दृष्टीने असेल, तर त्याचे फळ माझ्या आत्मोद्धारात होईल. क्रोध करून देखील माझ्यासाठी तो आत्मोद्धार होईल. जर हे वर्तन माझा मान-मरातब, प्रतिष्ठा वाढविण्यासाठी असेल, तर लोक म्हणतील, अरे वा! आपण फार चांगले गृहस्थ अहात. राग तर आला, परंतु आपल्या स्वत:ला सावरून घेतले. अपराधाबद्दल क्षमा मागितली. आणखी तो बिचारा काय करणार!” तर या जगात माझी सत्कीर्ती होईल अणि मृत्यूनंतर परलोकात उत्तम गती मिळेल. तिसरी गोष्ट अशी की, राग आल्यानंतर माझा गुन्हा आहे, मी काहीच म्हटले नाही आणि इतरांनी म्हटले की, “आपली फार मोठी चूक आहे.” अशाप्रकारे खरे खोटे म्हणू लागता. रागावता, हे आपले वर्तन योग्य नव्हे. अपराधाचा स्विकार केला, तर त्याचे प्रायश्चित्त आपोआप मिळते आणि त्याची शिक्षा परलोकात किंवा ह्या लोकात होत नाही.</p>
<p class="TXT">चौथी गोष्ट, रागाच्या अहारी जाऊन दुसरी व्यक्ती जी माझा अपराध सिद्ध करण्याची इच्छा करते व मी माझे समर्थन करतो आणि त्याच्या म्हणण्याचा तिरस्कार करतो. कारण माझा काहीही अपराध नाही. तुमचाच गुन्हा आहे. तर ते वर्तन आपल्या दृष्टीने नरकाकडे नेणारे आहे. म्हणून असा विचार केला पाहिजे की, मला संताप आला तरीदेखील मी क्षमा मागितली पाहिजे आणि आपण माझ्यावर रागावलात, तरी देखील मी क्षमा मागितली पाहिजे. मला राग येणे हा माझा गुन्हा होय. आपल्याला माझा राग येणे म्हणजे त्याला कारण मी स्वत:च अपराध केला आहे असे समजणे, हि फार उच्च प्रतीची गोष्ट आहे, जगात सत्कीर्ती वाढविणारी आणि स्वर्गाला कारणीभूत होणारी आहे. निष्काम भावनेने अहंकाररहित होऊन माझे जे वर्तन आहे, ते मोक्षप्राप्ती करून देणारे आहे.</p>
<p class="TXT">आता दुसरा पक्ष अशा तऱ्हेने दाखविता येतो की, मला राग आला तरी मी आपले समर्थन करून दुसऱ्याचाच गुन्हा आहे, असे म्हणू लागतो. अपराध माझा आहे आणि मी तुम्हांला दोषी मानणार, आपल्याला माझा राग येतो यात माझीच चूक आहे, परंतु मी दोष देतो तुम्हांला, हा नरकाचा मार्ग आहे. गुन्हा माझा नाही, हि सत्य गोष्ट आहे आणि मी त्यासाठी समर्थन दिले तर ते समर्थन योग्य आहे. याचे फळ म्हणजे नरकही नाही आणि स्वर्गही नाही. जर अपराधच नाही तर त्याची शिक्षाही नाही. तेव्हा हे सर्व माता-बंधु-भगिनींनो, यावरून आपण असे शिकले पाहिजे की, जरी एखाद्या बंधु-भगिनीने आपल्याबद्दल राग धरला, तर त्याला आपणच कारणीभूत आहोत असे समजून, आपल्या स्वत:ला अपराधी समजून त्याच्याजवळ क्षमा याचना करावी. हा उत्तम मार्ग होय. जरी तुमचा गुन्हा असून तो माझाच आहे असे मी मानले किंवा माझा अपराध असताना मी तो मान्य केला, तर हा सुसंस्कृतपणा आहे आणि शिष्टाचार सुद्धा! हे अतिशय उच्च प्रतीचे वर्तन आहे. तसेच मला संताप आला तरी देखील मी तो तुमचा अपराध आहे असे मानतो, कारण मला संताप येण्याचे मूळ कारण तुम्हीच आहात. मला संताप आला तर मी तुम्हांला दोषी धरतो, हि जी एक चाल आहे, ती आपले पतन करणारी आहे. प्रत्येक माता, भगिनी आणि बंधूंनी या बाबतीत प्रत्येक वेळी तयार झाले पाहिजे आपली चूक मान्य करण्यासाठी. आपला अपराध लक्षात घेऊन क्षमा मागण्यासाठी तयार असले पाहिजे. जेवढॺा सरळपणे आणि प्रेमाने जो क्षमायाचना करतो, तो तेवढॺाच श्रेष्ठ दर्जाचा आहे. ही गोष्ट प्रत्येक माता-भगिनी-बंधूंनी शिकली पाहिजे. या जगात जो कायम दुसऱ्यालाच दोष देतो, तो स्वत: अपराधी होऊन त्याचे पतन होते. तसेच जो दुसऱ्यांचा अपराधसुद्धा आपल्या डोक्यावर घेतो, तो अपराधी असूनसुद्धा अपराधापासून मुक्त होऊन उत्तरोत्तर प्रगती करतो आणि त्वरितच भगवंतांची प्राप्ती करून घेतो. आपण बंधू, माता-भगिनी सगळ्ॺांनी एक विचार करून पहावा की, आपला उद्धार होण्यात आपली कोणती चूक आहे की ज्यामुळे भगवत्प्राप्तीसाठी एवढा उशीर होत आहे? आपल्या साधनेत उणीव आहे की आणखी काय उणीव आहे? तर आपली साधना देखील कमी आहे आणि आपल्या ठिकाणी दुसऱ्यांचे दोष काढण्याची जी बुद्धी आहे, ती अधिक घातक आहे. त्यामुळे माणसाची अधिक अधोगती होते. आपण सगळ्ॺांनी विचार करून पहा की, आपण अनेक वर्षांपासून आपल्या बुद्धीनुसार साधना करीत आहोत. परंतु त्यापासून जेवढा फायदा व्हायला पाहिजे, तेवढा होत नाही. याचे कारण काय? तर ह्याविषयी आपण गांभीर्यपूर्वक विचार केला पाहिजे. यात आपलीच चूक आहे, असे समजून भविष्यात सुधारणा केली पाहिजे. भगवंतांच्या भजन-ध्यान करण्यामुळे आपल्याला जो फायदा होतो, त्यापेक्षा अधिक नुकसान होते, ते पापकर्म करण्यामुळे व दुसऱ्यांचा तिरस्कार केल्यामुळे! मी श्रेष्ठ आहे, मी एक प्रकारे चांगला आहे व ते वाईट आहेत. दुसऱ्यांचे दोष काढण्याची बुद्धी व स्वत:चे श्रेष्ठत्व सांगण्याची बुद्धी! त्यामुळे माणसाचे पतन होते. प्रत्येक बंधु-माता-भगिनींनी आपल्या घरात जो चोर बसलेला आहे, त्याला उखडून एकदम फेकून द्यायला हवे. त्याला असे फटकारले पाहिजे की, त्याने पुन्हा आपल्या घरी येता कामा नये. काम, क्रोध, लोभ, मोह, अहंकार आणि राग-द्वेष अशा ज्या पुष्कळ दुर्गुणांनी आपल्या ठिकाणी प्रवेश केला आहे, त्या सर्वांच्या ठिकाणी एक मोठा दोष आहे की, ज्यामुळे आपण दुसऱ्यांकडे घृणा-बुद्धीने पाहातो, द्वेषबुद्धीने पाहातो, वैरभावनेने पहातो किंवा ईर्ष्या करतो. हि गोष्ट आपल्या दॄष्टीने अतिशय घातक आहे की, आपण स्वत:ला निर्दोष किंवा चांगला म्हणून समजतो. दुसऱ्यांच्या दृष्टीने देखील आपल्याला हि गोष्ट अतिशय घातक आहे.</p>
<p class="TXT">मी श्रेष्ठ आहे, वास्तविकरीत्या चांगला आहे, आपल्या स्वत:ला सज्जन म्हणून समजतो आणि दुसरा जो असतो, तो कनिष्ठ दर्जाचा आहे, त्याला कमी लेखतो. दोन्हीही गोष्टी खऱ्या असल्या तरी असे मानणे भगवंतांच्या प्राप्तीत अडथळा आणणारे आहे. परमात्म्याच्या प्राप्तीच्या बाबतीत उशीर करणारे आहे. हा आपल्या मार्गातील धोंडा आहे. या दोहोंपैकी एकही गोष्ट योग्य नाही. मी ज्याला कनिष्ठ मानतो तो कनिष्ठ नाही, ज्याला दोषी मानतो तो दोषी नाही. तसेच जर मी त्याला जाणून-बुजून दोषी ठरविले, तर त्याचे फळ म्हणजे घोर नरकाची प्राप्ती आणि न जाणून घेता जर मी त्याला दोषी ठरविले, तरी मी पापाचा वाटेकरी होतो. परंतु हे थोडेसेच पाप आहे. वर सांगितलेले पाप अधिक आहे. आणखी एक गोष्ट म्हणजे मी स्वत: चांगला नसतानासुद्धा स्वत:ला चांगले मानतो, तर तो ढोंगीपणा आहे, पाखंड आहे. ह्याचे फळ देखील नरकप्राप्ती होय. दुसऱ्यांवर प्रभाव पाडण्यासाठी, मी श्रेष्ठ आहे, चांगला आहे, महापुरुष आहे पण प्रत्यक्षात तसे नसले, तर हेदेखील माझ्या दृष्टीने फार भयंकर आहे. मला खड्डॺात घालणारे आहे. स्वत: चांगले असूनसुद्धा दुसऱ्याचा तिरस्कार करू नये. एखादा पापी असतानासुद्धा त्याला नीच किंवा पापी समजू नये. हि गोष्ट आपल्या दृष्टीने हिताची आणि फायद्याची आहे आणि याउलट गोष्ट आपल्या पतनास कारण आहे. वास्तविक नीच माणसाला नीच समजणे व स्वत:ला उच्च समजणे हे आपल्या दृष्टीने भगवत्प्राप्तीसाठी अडथळा आणणारे आहे. का? तर हि गोष्ट खरी आहे, ज्याला मी नीच समजतो, तो नीच आहे आणि मी स्वत:ला चांगला म्हणून समजतो. वास्तविक मी चांगला आहे, परंतु त्या चांगुलपणाचे जे फळ आहे, त्याला मी पारखा होतो, हेच माझ्या दृष्टीने पतन होय. परमेश्वरप्राप्तीत अडथळा आणणाऱ्यांपैकी हे एक विघ्न आहे. श्रद्धेची उणीव असणेसुद्धा परमेश्वरप्राप्तीत अडथळा आणणारे आहे. त्याच प्रमाणे ‘आपण चांगले आहोत’ हा अहंकार आहे व तोदेखील बाधक आहे. आपला गुन्हा नसताना एखाद्याने जर स्वत:चे समर्थन केले, तर त्यात काहीही दोष नाही, पाप नाही. कारण की गोष्ट सत्य आहे. सत्य गोष्टीत काहीच पाप नाही, परंतु आपल्या दृष्टीने ती लाजविणारी गोष्ट आहे. आणखी आपल्या दृष्टीने हि गोष्ट अतिशय उच्च दर्जाची आहे की, मी स्वत: अपराधी नसतानासुद्धा मला एखाद्याने अपराधी मानावे, त्याच्या दृष्टिकोनातून मी स्वत:ला अपराधी म्हणून मान्य केले, तर या जगात माझा हा गौरव आहे व भगवंतांच्या घरी मला उच्च स्थान आहे. या सर्व गोष्टींचा विचार करून, इतर लोक जर मला अपराधी समजत असतील, तर आपण असे म्हटले पाहिजे की, “बंधो! आपल्या दृष्टीने असे असेल, तर मी आपली क्षमा मागतो.” अशाप्रकारे त्याची क्षमा मागणे हि उच्च दर्जाची गोष्ट असून अतिशय गौरवास्पद आहे. अशा प्रकारची क्षमायाचना जर आपले कर्तव्य समजून, निष्काम भावनेने एखादा करत असेल, अभिमानरहित होऊन करत असेल, तर ती अत्यंत महत्त्वाची गोष्ट आहे. आपण हि गोष्ट शिकून घेतली पाहिजे. दुसऱ्यांतील दोष काढू नयेत, दुसरे लोक पापी आहेत, नीच आहेत, अपराधी आहेत, त्यांच्यात खूप दुर्गुण भरलेले आहेत, अशा गोष्टींची आपण उपेक्षा केली पाहिजे. त्यातच आपले हित आहे. जो मनुष्य दुसऱ्याचा अपराध, दुसऱ्याचे पाप, दुसऱ्याचे संकट स्वत:वर झेलून घेतो, त्याला पाहून भगवंत प्रसन्न होतात. आणखी जो मनुष्य आपला अपराध, आपले पाप, आपले संकट दुसऱ्यावर ढकलण्याची इच्छा करतो, तो भगवंतांकडून अव्हेरला जातो आणि त्याचे पतन होते. म्हणून आपला अपराध, संकट किंवा पाप दुसऱ्यांनी मागितले तरी देऊ नये. जबरदस्तीने दुसऱ्याच्या माथी मारणे, तर फारच मोठे पाप आहे. म्हणून कोणी मागितले तरी देऊ नये. आणखी दुसऱ्याचे पाप, अपराध, कर्ज किंवा संकट आपल्या डोक्यावर घेणे हि उदारता आहे, फार उच्च प्रतीची भावना आहे. त्याचबरोबर निष्काम भावनेने हे केलेले असेल, तर काय बरे सांगावे? परंतु जर मनात असा अभिमान उत्पन्न झाला की, मी फार श्रेष्ठ प्रतीचे काम केले आहे, फार मोठॺा औदार्याचे वर्तन केले आहे, औदार्याची कृती केल्याने किंवा श्रेष्ठ प्रतीचे काम केल्याने मनात थोडा अभिमान उत्पन्न होतो, त्यावेळी त्या श्रेष्ठतेमध्ये उणीव उत्पन्न होते. अर्थातच मग त्याचे पूर्ण श्रेय मिळत नाही.</p>
<p class="TXT">भगवत्प्राप्ती तर होतच नाही, परंतु या जगातदेखील त्याला जेवढी कीर्ती मिळावयास पाहिजे, तेवढी मिळत नाही आणि मृत्यूनंतर स्वर्गप्राप्तीतदेखील न्यूनता निर्माण होते. म्हणून इहपरलोकाच्या दृष्टीने देखील त्याची हानीच आहे. हे शास्त्रसंमत आणि युक्तिसंगत आहे. अशा प्रकारे सुज्ञ मनुष्याला जी सर्वात उत्तम रीत सांगतली गेली आहे, त्याप्रमाणे त्याने आपले जीवन व्यतीत केले पाहिजे. परंतु ह्या बाबतीत सर्वसामान्य बांधवांचे विचार अर्थातच थोडॺा खालच्या प्रतीचे असतात. दुसऱ्याची थोडीशीसुद्धा चूक पर्वतप्राय असते आणि आपला खूप मोठा अपराध धूलिकणाप्रमाणे दिसू लागतो. परंतु वर्तन या उलट असायला पाहिजे, आपल्या मित्राशी जसे आपण वागतो, त्यापेक्षा देखील अधिक उत्तम व्यवहार त्याच्याशी असला पाहिजे. आपली जी छोटीशी चूक आहे, ती पर्वतप्राय समजली पाहिजे व विरुद्धपक्षीय व्यक्तीचा पर्वताएवढा अपराध धूलिकणाप्रमाणे मानला पाहिजे. उदाहरणार्थ, प्रभू रामचंद्रांनी आपल्या मित्राच्या बाबतीत म्हटले आहे—</p>
<p class="Shlok-Color-2">निज दुख गिरि सम रज करि जाना। </p>
<p class="Shlok-Color-2">मित्रक दुख रज मेरु समाना॥</p>
<p class="TXT">मित्राचा अपराध धूलिकणाएवढा सुद्धा नाही, असे मानले तरी उत्तमच आहे. मित्राच्या बाबतीत ज्याला अशा प्रकारची जाणीव नसते, त्याची निंदा केली आहे. </p>
<p class="Shlok-Color-2">जे न मित्र दुख होहिं दुखारी।</p>
<p class="Shlok-Color-2">तिन्हहि बिलोकत पातक भारी॥</p>
<p class="TXT">आपल्या मित्राचे दु:ख पाहून जो दु:खी होत नाही, तो पुरुष एवढॺा निकृष्ट दर्जाचा आहे की, जो कोणी त्याला पाहील, त्याला सुद्धा खूप मोठे पाप लागते. <span class="char-style-override-3">‘मोठे पाप!’</span> थोडे थोडके नाही. चांगले मोठे पाप लागते.</p>
<p class="TXT">आपल्याला एक उच्च दर्जाची नवीन गोष्ट सांगतो. उदाहरणार्थ, आपले वाईट करणारा जो असतो, ज्याला लोक शत्रू असे म्हणतात, त्याचे दु:ख पाहून जो दु:खी होतो, तो अत्यंत उच्च कोटीचा माणूस आहे. तसेच जो त्याचे दु:ख पाहून दु:खी होत नाही तो हलक्या प्रतीचा माणूस आहे. असे म्हटले आहे की—</p>
<p class="Shlok-Color-2">जे न मित्र दुख होहिं दुखारी।</p>
<p class="Shlok-Color-2">तिन्हहि बिलोकत पातक भारी॥</p>
<p class="TXT">आपल्या मित्राला दु:खी पाहून जो दु:खी होत नाही, ते फार मोठे पाप आहे. त्याचे दर्शन करणाऱ्यालादेखील पाप लागते. मी याहीपेक्षा विशेष गोष्ट सांगतो. जो आपल्या शत्रूचे दु:ख पाहून दु:खी होत नाही, तर तेदेखील काही कमी पाप नव्हे आणि शत्रूचे दु:ख पाहून जो सुखी होतो, तो तर फारच हिन दर्जाचा, दुर्जन आणि पापी माणूस आहे. मित्राचे दु:ख पाहून तर सगळेच लोक दु:खी होतात; पण शत्रूचे दु:ख पाहूनसुद्धा दु:खी व्हायला हवे. शत्रूला सुखात पाहून जो आनंदित होतो, त्यावर भगवंत प्रसन्न होतात.</p>
<p class="TXT">आणखी एक गुपित आपल्याला सांगायचे आहे. जसे की, एक आमचा पक्ष आहे, एक तुमचा आहे. दोन्ही पक्षांत मतभेद आहेत. त्यात जर समजा, माझ्या पक्षाची चूक असेल, तर दुसऱ्या पक्षाची मी क्षमा मागितली पाहिजे. आपल्या पक्षाचे लोक आपल्यावर नाराज होऊ शकतील. अपराध आपल्या पक्षाचा आहे हि गोष्ट सत्य आहे, म्हणून परमेश्वराकडून आपल्याला काही शिक्षा मिळत नाही. एक प्रकारे आपण सगळ्ॺांचीच क्षमा मागितली, तर इहलोकाच्या दृष्टीने हि गोष्ट गौरवास्पद आहे. परलोकातदेखील आपल्याला मोठाच फायदा होईल. दुसऱ्या पक्षाचा अपराध असतानासुद्धा आपण त्याला शिक्षा भोगावयास न लावणे हिदेखील आपल्या दृष्टीने गौरवास्पद गोष्ट आहे. त्याचा अपमान होऊ नये, त्याला कमी लेखू नये, त्याच्या अपराधाला अपराध न मानणे हे आपल्या पक्षातील लोकांना समजावून दिले पाहिजे. जर आपल्या पक्षाचा अपराध आहे, दुसरा पक्ष खरा आहे, तर आपल्या पक्षातील लोकांनी प्रेमाने हे जाणून घेतले पाहिजे की, हि आपल्या घरातील समजुतीची गोष्ट आहे. अपराध तर आपला आहे. त्यांचा थोडाच आहे? अशा परिस्थितीत आपण जर उलटी समजूत करून घेऊन त्या पक्षाची चूक आहे, असे मानले तर आपल्या दृष्टीने तो अपराध आहे. आपल्या पक्षाची बाजू आपण अशा परिस्थितीत मुळीच घेऊ नये. त्यावेळी मौन धारण करणेदेखील आपल्या दृष्टीने अपराध आहे आणि बाजू घेणे तर पापच आहे. पक्षातील लोकांना विविध प्रकारे समजावून अपराधाबद्दल क्षमा मागितली पाहिजे. आपल्या पक्षातील लोक तर आपले आहेतच. दुसऱ्या पक्षातील लोकसुद्धा आपलेच होतात. त्यामुळे चांगला परिणाम होतो. जो आपल्या शत्रूवर देखील अशाप्रकारे अधिकार मिळवितो, तो चांगला आणि श्रेष्ठ पुरुष समजला जातो. अभिमान व स्वार्थाचा त्याग केल्यामुळे, मनात विनम्रभाव उत्पन्न झाल्याने व मनातील निरहंकारीपणामुळे हि गोष्ट घडते. हि गोष्ट सर्वांत उत्तम आहे. मानवाचे शरीर प्राप्त होऊन जर आम्ही असे केले नाही, तर आपल्या बाबतीत ती अतिशय दु:खदायक व लज्जास्पद गोष्ट आहे. आपण स्वत:ला मानव म्हणून घेतो, म्हणून आपले कार्य उच्च दर्जाच्या मनुष्याप्रमाणे असले पाहिजे. समाजातदेखील श्रेष्ठ पुरुषांप्रमाणे आपली कृती असली पाहिजे. यातच आपले इहपरलोकी कल्याण आहे. हे खऱ्या सुधारणेचे लक्षण होय. खूप दिवस भजन केल्याने जे कार्य सिद्धीस जात नाही, ते याप्रमाणे वागल्याने होऊ शकते. मान-मरातब, प्रतिष्ठा, अहंकार-ममत्व, आसक्ती आणि स्वार्थी इच्छेचा त्याग आणि त्याचबरोबर विनयाने प्रेमयुक्त व्यवहार, की जो अगदी निष्काम भावनेने केवळ भगवत्प्राप्तीसाठी केल्याने भगवत्प्राप्ती अतिशय लवकर होऊ शकते. भजन-ध्यान इत्यादींनी भगवत्प्राप्ती तेव्हाच होते, की जे काम निष्काम भावनेने केले जाते. सकाम भक्तीनेदेखील आत्मसुधारणा आणि उद्धार होतो, परंतु त्याला वेळ लागतो. एका बाजूला सकाम भजन, ध्यान इत्यादी व दुसऱ्या बाजूला निष्काम अर्थात अभिमानाशिवाय सर्वांशी उपकारयुक्त उच्च कोटीची वागणूक असेल, तर उच्च कोटीची वागणूकच श्रेष्ठ ठरते. भगवंतांनी गीतेत सांगितले आहे—</p>
<p class="Shlok-Color-2">श्रेयो हि ज्ञानमभ्यासाज्ज्ञानाद्धॺानं विशिष्यते।</p>
<p class="Shlok-Color-2">ध्यानात्कर्मफलत्यागस्त्यागाच्छान्तिरनन्तरम्॥</p>
<p class="TXT-Right">(गीता १२।१२)</p>
<p class="TXT">कर्मफळांचा त्याग करून निष्काम असे जे कर्म आहे, ते श्रेष्ठ आहे. त्यामुळे तत्काळ परमशांती प्राप्त होते.</p>


<p class="Page-Break"> </p>
<p class="Heading" id="toc_marker-8">भगवत्प्राप्ती लवकर कशी होईल?</p>
<p class="TXT">एका गृहस्थांनी मला विचारले की, एका क्षणात भगवत्प्राप्ती कशी होईल? यावर काही उपाय असेल तर सांगावा. मी म्हटले-आपल्याला याच जन्मी जर भगवत्प्राप्ती झाली, तर त्यामुळे मी स्वत:ला धन्य समजेन आणि ज्यांना भगवंत भेटतात, ते तर धन्यच आहेत. कारण की ज्याला भगवत्प्राप्ती होते, तेव्हा असे समजावे की, त्याला परमेश्वराच्या कृपेने सर्व काही मिळाले. जो भगवत्कृपेला पात्र असतो, त्यालाच भगवत्प्राप्ती होते. परंतु आपली तर तेवढी पात्रता नाही. भगवत्प्राप्ती करून घेणे, हि फारच चांगली गोष्ट आहे. चांगल्या विषयाचे ज्ञान प्राप्त करण्यास उशीर करू नये.</p>
<p class="TXT">‘परमेश्वर आहे’ असा जर दृढ विश्वास असेल, तर परमेश्वर त्याच्यापासून लपून रहात नाहीत. कोणत्याही गोष्टीचे ज्ञान एका क्षणात होते आणि जेव्हा ज्ञान प्राप्त होते, तेव्हा अज्ञानाचा नाशच होतो. भगवंतांची प्राप्ती न होण्यास अज्ञानच कारण आहे, त्यामुळे एवढा उशीर लागत आहे. याविषयी एक गोष्ट सांगितली जाते. जनक नावाचे अनेक राजे होऊन गेले आहेत. त्यांपैकी एका जनकाची हि अशी कथा आहे. तो सज्जन ब्राह्मणांना बोलावीत असे. त्यांची सेवा व आदर-सत्कार करीत असे. त्यांना भोजन इत्यादी देत असे आणि म्हणत असे की, ‘आपण जर ज्ञानी महापुरुष अहात तर मला उपदेश करा. परंतु असा उपदेश करा की, ज्यामुळे इतक्या थोडॺा वेळात म्हणजे घोडॺावर बसताना एका रिकिबीत मी आपला पाय ठेवून दुसऱ्या रिकिबीत दुसरा पाय ठेवताक्षणी मला ज्ञानप्राप्ती व्हावी.’ त्याला ज्ञान देण्यासाठी खूप मोठमोठे ज्ञानी महापुरुष येत असत, परंतु ज्ञान देऊ शकत नसत. त्याचा परिणाम म्हणजे राजा त्यांना बंदिवान करीत असे. असे शेकडो लोक बंदिवान झाले.</p>
<p class="TXT">कहोड नावाचे एक मुनी होते, तेदेखील राजाला ज्ञानोपदेश करण्यासाठी गेले, परंतु ज्ञान देऊ शकले नाहीत. त्यांनादेखील बंदिवान व्हावे लागले. कहोड मुनींना अष्टावक्र नावाचा एक मुलगा होता. त्याला अष्टावक्र नाव का मिळाले, त्याबद्दलची गोष्ट अशी सांगतात की, जेव्हा तो आईच्या गर्भात होता, त्यावेळी त्याला चारही वेदांचे उत्तम ज्ञान होते. एंके दिवशी त्याचे वडील, कहोड मुनी वेदपठन करीत होते. त्यात काही अशुद्ध उच्चार येत होते. मातेच्या गर्भातील त्या बालकाने मातेच्या मुखातून वारंवार सांगितले की, आपले हे पठन अशुद्ध आहे, अशुद्ध आहे. कहोड मुनींना राग आला. म्हणाले की, ‘अरे अजून गर्भातच असलेला हा मला उपदेश करतो आहे. बाहेर आल्यावर तर माझी किती फजिती करील कोण जाणे!’ रागावलेले तर होतेच, त्यांनी गर्भावरच लाथ मारली. कोवळा गर्भ होता. त्याचे हात पाय इत्यादी सगळे वाकडे तिकडे झाले. हात वाकडे, पाय वाकडे, सगळेच काही वाकडे. एक प्रकारे तो वेगळ्ॺाच पद्धतीचा असा जन्माला आला. त्याचे अवयव आठ ठिकाणी वाकडे होते. म्हणून त्याला अष्टावक्र असे नाव पडले.</p>
<p class="TXT">राजा जनकाला ज्ञान न देता आल्यामुळे अष्टावक्राचे वडीलकहोड मुनी ज्यावेळी जनक राजाकडे बंदिवान होते त्यावेळी अष्टावक्राच्या वयाचा त्याचा मामा, म्हणजे उद्दालक मुनींचा श्वेतकेतू नावाचा पुत्र होता. मामा-भाचे एकत्रच खेळत असत. श्वेतकेतू जसा आपल्या आईला माता व वडिलांना पिता म्हणून हाक मारीत असे, तसाच अष्टावक्रदेखील आपल्या आजोबांना पिता व आजीला माता म्हणून हाक मारीत असे. कारण मामा जसे म्हणत असे, त्याप्रमाणे हादेखील म्हणत असे. लहान मुलांमध्ये अशाप्रकारे अनुकरणाने सवयी निर्माण होतात. ते दोघे आपापसात नेहमीच खेळत असत. आपल्या राजस्थानात एक खेळ आहे, चेंडूने राज्य पाडण्याचा. (मराठीत त्याला लगोरी म्हणतात) ते दोघे असाच खेळ खेळत होते. अष्टावक्राने चेंडू मारला आणि तो लक्ष्यावर जाऊन पडला. तो विजयी झाला. त्याने म्हटले, ‘मी जिंकलो.’ त्याच्या मामाला राग आला. म्हणाला की, तू इथे विजय मिळाल्याच्या आनंदात मग्न आहेस, परंतु तुझे वडील तिकडे बंदिवासात आहेत. हि गोष्ट त्याच्या मनाला लागली आणि आईजवळ जाऊन त्याने म्हटले, “आई! माझे वडील कोण आहेत?” ती म्हणाली, ‘हे काय आहेत ना!’ त्याने म्हटले, “नाही, हे तर तुझे वडील आहेत. माझे वडील कुठे आहेत?” आई रडू लागली. म्हणाली, “बाळा! तू तर अशा वेळी जन्माला आलास, की तुझ्या जन्मानंतरच तुझे वडील राजा जनकाच्या घरी बंदिवान झाले.” हे ऐकून तो म्हणाला, “आई! मी त्या जनकाकडे जाईन आणि त्याला पराभूत करीन.” आईने त्याला पुष्कळ समजाविले परंतु त्या बालकाच्या मनात एक जिद्द निर्माण झाली होती. जोश चढला होता आणि त्याचा मामा श्वेतकेतू जो होता, तोही त्याच्या बरोबर गेला. जेव्हा ते दोघे जनक राजाच्या दरबारात प्रवेश करू लागले, तेव्हा द्वारपालाने त्यांना अडविले आणि विचारले, “तुम्ही दोघे कुठे जात आहात?” ते म्हणाले की, आम्ही राजसभेत जात आहोत. द्वारपालाने सांगितले की, “येथे विद्वानांची-पंडितांची सभा आहे, लहान मुलांची नव्हे.” ते म्हणाले, “बाल्यावस्थेतील बालक त्या ठिकाणी जाऊ शकत नाही की, ज्ञान आणि बुद्धीच्या बाबतीत जो बाल आहे तो जाऊ शकत नाही? जर वयाप्रमाणे बालक असलेला जाऊ शकत नसेल, तर आम्ही जाऊ शकणार नाही पणज्ञानी बालक तेथे जाऊ शकत असेल, तर आम्ही त्या ठिकाणी जाऊ शकतो. तो आमचा हक्कच आहे. तुम्ही आमच्याशी शास्त्रचर्चा करा. जर शास्त्रचर्चेत तुमच्या प्रश्नांची उत्तरे आम्ही दिली तर तुम्ही आम्हांला आत जाऊ दिले पाहिजे.” त्यांनी विचार केला की, खरोखरच हे वयाने बालक आहेत. परंतु वास्तविक हे पंडितांचे दात त्यांच्या घशात घालणारे दिसताहेत. द्वारपालाने त्यांना सोडून दिले आणि राजसभेत जाऊन दोघे उभे राहिले. अष्टावक्राला पाहून लोक हसू लागले. लोकांना हसताना पाहून अष्टावक्रदेखील हसू लागला. राजाने विचारले, “तू का बरे हसत आहेस?” अष्टावक्राने विचारले की, “तुम्ही सगळे का बरे हसत आहात?” सभासद म्हणाले, “हे तुझे शरीर बघून हसत आहोत.” तो म्हणाला—“मी अशासाठी हसत आहे की, मला वाटले होते, येथे विद्वानांची सभा आहे, परंतु येथे तर सगळे चांभारच चांभार बसलेले दिसत आहेत. जर ही गोष्ट मला आधीच समजली असती की, ही चांभारांची सभा आहे, तर मी इथे आलो नसतो. मी तर ही पंडितांची सभा आहे, असे समजून येथे आलो. जे गुण आणि विद्या जाणतात, तेच विद्वान असतात आणि जे चांभार असतात, ते हाडे किंवा कातडे यांची परीक्षा करतात. येथील विद्वान हाडे आणि कातडॺाने बनलेल्या माझ्या शरीराकडे पाहून हसत आहेत, हे पाहून मला आश्चर्य वाटले.” हे ऐकून सगळे गप्प बसले. अष्टावक्र पुन्हा म्हणाला, “मी ऐकले आहे की, आपल्या येथे अशी पद्धत आहे की, जर कोणी विद्वान या ठिकाणी येऊन ज्ञानाचा उपदेश करील आणि आपल्याला ज्ञानाने संतुष्ट करील तर आपणदेखील त्याला संतुष्ट करता आणि जो आपल्याला संतुष्ट करू शकत नाही, त्याला आपण बंदिवान करता. उपदेश एवढॺा लवकर करावा लागतो की, घोडॺाच्या एका रिकिबीत एक पाय ठेवून दुसरा पाय दुसऱ्या रिकिबीत ठेवतो न एवढॺा वेळातच जो आपल्याला संतुष्ट करील त्यालाच ज्ञानी म्हटले जाते.” राजा जनक म्हणाला—“ होय. हि गोष्ट खरी आहे. हाच नियम आहे.” अष्टावक्र म्हणाला—“मी तुला ज्ञान देण्यास आलो आहे.” राजाने म्हटले “फारच छान! परंतु आपण हि गोष्ट लक्षात ठेवा की, घोडॺाच्या रिकिबीत एक पाय ठेवताच दुसरीत दुसरा पाय ठेवण्याच्या आत ज्ञान द्यावे लागते.” अष्टावक्र म्हणाला—“एवढॺा वेळात तर मी तीन वेळा ज्ञान देऊ शकतो.” राजा म्हणाला—“फारच छान!” घोडा आणला गेला. अष्टावक्र समोर उभे राहिले, घोडॺाच्या एका रिकिबीत पाय ठेवून राजा दुसऱ्या रिकिबीत पाय ठेवणार, तेवढॺात अष्टावक्रांनी म्हटले—“मन मुठीत ठेवा,” राजा म्हणाला—“अरे बाबा! मन मुठीत कसे पकडले जाईल? मन अशी वस्तू नाही की, ती मुठीत पकडता येईल. आपण मन मुठीत ठेवणे म्हणजे काय ते तात्पर्य सांगा.” अष्टावक्र म्हणाले—“तात्पर्य असे आहे की, जोपर्यंत मी दुसरी आज्ञा तुम्हांला देत नाही, तोपर्यंत तुमचे मन तुमच्या मुठीतच रहावे. आपल्या मुठीवर असे लक्ष केंद्रित करा की, मन एकदम मुठीतच राहिले पाहिजे, इकडे तिकडे जाता कामा नये.” राजाने म्हटले—“ हे असे होणे फार कठीण आहे.” अष्टावक्र म्हणाले—“तर मग इतक्या वेळात ज्ञान होणे देखील कठीण आहे.” नंतर म्हणाले की, “उपदेश योग्य किंवा पात्र व्यक्तीला दिला जातो. जर तुम्ही स्वत: उपदेश करण्यास पात्र असाल, तर एवढॺा दीर्घ कालावधीची काय गरज आहे? तुम्ही स्वत: पात्र नाही आणि बंदिवान करताहात ब्राह्मणांना आणि ऋषींना! तुमच्याजवळ तर अजून तयारीच नाही आणि म्हणता की मला ज्ञान द्या! कोणी एखादा हातात चाळणी घेऊन येईल आणि म्हणेल, यात दूध घाला, तर चाळणीत दूध राहाणारच नाही. ते गळून जाईल. दूध राहण्यासाठी तर भांडे पाहिजे. दूध तर पात्रातच रहाते. तुम्ही पात्र तर नाहीच, उलट दोष देत आहात ब्राह्मणांना! हा तुमचा अन्याय आहे!” राजाने म्हटले—“मी काय केले पाहिजे?” अष्टावक्रांनी म्हटले—“प्रथम तुम्ही पात्र व्हा आणि पात्र झाल्यानंतर प्रश्न करा. तेव्हा जर मी इतक्या वेळात ज्ञान दिले नाही, तर मला बंदिवान करा.” राजाने विचार केला की, गोष्ट खरी आहे. म्हणाला, “महाराज! आपणच मला पात्र बनवा.” अष्टावक्र म्हणाले, “पात्रता यायला वेळ लागेल, पात्रता आल्यानंतर वेळ लागणार नाही.” राजाने म्हटले, “महाराज! आपली काय आज्ञा आहे?” ते म्हणाले, “प्रथम तुम्ही ज्या निरपराधी ब्राह्मणांना कैद केले आहे, त्यांना सोडून द्या. नंतर पात्र बनण्याचा विचार करा. तेव्हा तुम्हांला ज्ञानोपदेश करीन. एका क्षणाचे काम आहे, मिनिटाचे काम आहे.” अष्टावक्रांनी सांगितले त्याप्रमाणेच राजाने केले. अष्टावक्रांनी राजा जनकाला ज्या प्रकारच्या ज्ञानाचा उपदेश केला, त्याचे नाव आहे “अष्टावक्र गीता.” यात असे सांगितले आहे की, जर आपण भगवत्प्राप्तीला पात्र झालो, तर परमेश्वरप्राप्तीसाठी काही विलंब लागत नाही. जसा विद्युत् प्रवाह ठीक झाला असला, तर स्विच दाबल्याबरोबर बल्ब पेटतो. त्याला एका मिनिटाचा सुद्धा उशीर लागत नाही. जो उशीर लागतो, तो विद्युत् प्रवाह बरोबर करण्यास. आपण स्वत: तयारी करा, तयारी झाल्याबरोबर ज्ञान एका क्षणात होऊ शकते. त्याला उशीर लागत नाही. हि गोष्ट मी आपल्याला समजावी, म्हणून एका कथेच्या स्वरूपात सांगितली.</p>
<p class="TXT">मुद्दा असा आहे की, एका क्षणात भगवंत कसे मिळतील? तेव्हा मी सांगतो, जर आपण पात्र होऊ शकलो, तर भगवंत भेटतील. पात्रता आणण्याचा प्रयत्न केला पाहिजे. भगवत्प्राप्तीचा एक उपाय आहे, “परमेश्वराला सर्वत्र पाहाणे.” जर आपला सर्वत्र भगवद्भाव असेल, तर परमेश्वराची प्राप्ती चटकन होऊ शकते. भगवंत म्हणतात—</p>
<p class="Shlok-Color-2">बहूनां जन्मनामन्ते ज्ञानवान्मां प्रपद्यते। </p>
<p class="Shlok-Color-2">वासुदेव: सर्वमिति स महात्मा सुदुर्लभ:॥</p>
<p class="TXT-Right">(गीता ७।१९)</p>
<p class="TXT">“अनेक जन्मांतरांच्या शेवटी, जे काही आहे ते सर्व वासुदेवस्वरूप किंवा परमात्मस्वरूप आहे, अशा प्रकारचा अनुभव घेणारा जो महापुरुष असतो, तो अत्यंत दुर्लभ असतो.”</p>
<p class="TXT">यापूर्वी हे जाणले पाहिजे की, जगात जे काही आहे, ते सर्व भगवंतांचे आहे, तेव्हाच भगवत्प्राप्ती होईल. या सिद्धांताप्रमाणे सर्वत्र भगवद्बुद्धी असणाऱ्याला कुत्र्याच्या ठिकाणीदेखील भगवंत आहे, अशी बुद्धी होते. परंतु कुत्र्याच्या ठिकाणी भगवद्भाव होणे कठीण आहे. कारण तो स्वत: अपवित्र आहे आणि अपवित्र वस्तूंचे भक्षण करतो. त्याचप्रमाणे त्याच्या ठिकाणी अपवित्र वस्तूदेखील भरलेल्या आहेत. तरीदेखील तो परमात्मा आहे. त्याच्या ठिकाणी देखील आपला भगवद्भाव असला पाहिजे, परंतु जो साक्षात परमात्मा आहे आणि जो भगवत्प्राप्त पुरुष आहे, तसेच जो जिज्ञासू आहे-परमेश्वराच्या प्राप्तीसाठी साधना करण्यासाठी तत्पर आहे-अशांच्या ठिकाणीदेखील आपण दोष पहात असता! त्यांच्या ठिकाणी दोषबुद्धी ठेवता, तर आपले इतक्या लवकर कल्याण कसे होईल? भगवंत तर सांगतात की, सर्वांच्या ठिकाणी भगवद्भाव ठेवा. परंतु आपण भाव भगवंतांच्या ठिकाणी किंवा महापुरुषांच्या ठिकाणी किंवा जिज्ञासू लोकांच्या ठिकाणीसुद्धा ठेवत नाही. भगवद्भाव तर सर्वांच्या ठिकाणी ठेवला पाहिजे. जरी असे होऊ शकले नाही, तरी अशांच्या ठिकाणी की जे साक्षात भगवंत आहेत, महापुरुष आहेत आणि उच्च प्रतीचे साधक आहेत, तेथे भगवद्भाव ठेवला पाहिजे, ह्या लोकांच्या ठिकाणी देखील आपल्यासारख्या लोकांचा जो भाव आहे, तो उच्च दर्जाचा नाही. भगवद्बुद्धी नाही. त्यांच्या गुणांचा आपण विचार करीत नाही. दिवसभर त्यांच्या दुर्गुणांचीच चर्चा करीत असता. मग सांगा पाहू, भगवत्प्राप्ती कशी होईल? तेव्हा हि फार कठीण गोष्ट आहे.</p>
<p class="TXT">हां! तर मी ज्या साधकाला हि गोष्ट सांगितली की, अमुक एक मनुष्य म्हणतो की, मला भगवत्प्राप्ती झाली नाही आणि आम्ही देखील मानतो की नाही झाली. ह्यांच्यात काही दुर्गुण आहेत. कधी कधी ह्यांना लहर येते की, ज्यामुळे ह्यांच्या ठिकाणी क्रोध आणि लोभ यांचा थोडा दोष शिरतो, तेव्हा आपण टिका करू लागतो. समजा, मी असे म्हणतो की, आलेल्या माणसाची संभावना करणारे हे जे सज्जन आहेत, त्यांच्या ठिकाणी आम्ही दोषबुद्धी ठेवतो. अशा परिस्थितीत जर एखाद्या बांधवात दुर्गुण आहेत, तर आपण त्याच्या दुर्गुणांकडे बघता कामा नये. त्याच्या गुणांकडे पाहिले पाहिजे. जेव्हा असे घडेल, तेव्हा आपल्याला लाभ घेता येणे शक्य होईल. आपण जर दुुर्गुणच बघत राहिलो, तर आपल्या हृदयात दुर्गुणच दुर्गुण एकत्र होतील. आपल्या घरात कचरा गोळा होईल. आपल्या घरात आधीपासूनच खूप कचरा एकत्र होत आहे आणि सगळ्ॺा गावची घाण आणखी गोळा केली, तर आपला उद्धार होणे तर दूरच, आपण पतनाकडेच जाऊ. एका व्यक्तीने माझ्याकडे तक्रार केली की, हे जे खोली देतात, त्यांना अमुक एका व्यक्तीबद्दल आस्था वाटते. त्यांची हि गोष्ट खरी आहे. त्यात काहीच चूक नाही. मी म्हटले, “गोष्ट अशी आहे की, ह्या कामाची जबाबदारी मी जर तुझ्यावर टाकली, तर मला नक्की ठाऊक आहे की, ह्याच्यापेक्षा जास्त चुका तुझ्याकडून होतील. जर तुझा यावर विश्वास नसेल, तर ह्या कामाची जबाबदारी तू आजपासून घे. त्याच्यापेक्षा अधिक चांगले काम करून दाखव. दोष दाखविणे तर सोपी गोष्ट आहे. कारण कार्यातील दोष तर आम्ही श्रीराम आणि श्रीकृष्ण यांच्याही बाबतीत काढू शकतो. खरे पाहता, ते लोक माझी परवानगी असलेल्या व्यक्तींनाच जागा देतात, त्या बाबतीत व्यवहार बिघडला तर ते त्यांनाही आवडत नाही आणि मलाही आवडत नाही. मग भगवंत तरी अशी इच्छा करेल का?” परंतु काही वेळा अशी घटना घडते. येणारा विचार करतो की, शेटजी तर भले गृहस्थ आहेत; पण हाच चोर आहे. अशा परिस्थितीत प्रश्न निर्माण होतो आणि दुसरा कोणी त्याच्या जागी असेल तर त्याच्या बाबतीत देखील समस्या निर्माण होईल. माझ्या मनात तर अशी श्रद्धा आहे की, भगवंत ज्यामुळे प्रसन्न होतील, त्याप्रमाणे मी सगळ्ॺांना राजी ठेवावे आणि त्या लोकांची अशी भावना असते की, मी स्वत: ज्यामुळे राजी राहीन, त्याप्रमाणे वागावे. तेव्हा त्यांना जो दोष लावेल, त्याच्या बाबतीत मी असे समजेन की, तो दोष मलाच लागला आहे. त्याला पाहिजे तर दोषारोप माझ्यावर ठेवो किंवा भगवंतांवार. माझे तर म्हणणे असे आहे की, कोणाच्याच बाबतीत दोष काढण्याची बुद्धी नसावी; उलट गुणच पहाण्याची बुद्धी असावी. जर एखाद्याला जाणून घ्यायचे असेल तर त्याच्या गुणांची अधिक प्रशंसा करावी आणि दुर्गुण कमी दाखवावेत. प्रथम त्याचे गुण दाखवावेत. उदा. “आपण कशी सेवा करता आहात. सत्संग सोडून आपण काम करत आहात. आपण दिवसभर खपत असता.” जेवढे आपल्याला दिसतील, तेवढे गुण सांगून टाकावेत. मग तो स्वत:च विचारेल, ‘हे बंधू! आपण काय सांगत आहात. माझ्यात जर काही उणीव असेल, तर ती दाखवा.’ तेव्हा म्हणावे, ‘उणीव मी कशी काढू? पण आपण विचारतच आहात तर मी सांगतो. आपण ते जे अमुक काम केले त्यात मला हि चूक दिसत आहे. जर हे काम अशाप्रकारे न करता ह्या अमुक प्रकारे केले असते तर अधिक सोपे झाले असते.’ तर अशा वेळी तोदेखील मान्य करतो की, ठीक आहे. हि गोष्ट त्यावेळी माझ्या लक्षात नाही आली. यापुढे मी असेच करीन. तसेच यापासून त्याला शिकायलाही मिळेल. तो विचार करेल की, हा आपला हितचिंतक आहे. तेव्हा गोष्ट अशी आहे की, जर एखाद्याला काही शिकवायचे असेल, तर प्रथम त्याचे गुण सांगावेत आणि मग जर त्याने विचारलेच तर त्याच्यातील उणीव-न्यूनता जी त्याच्या ठिकाणी दिसेल, ती नम्रपणे आणि प्रेमाने त्याला सांगावी. असे केल्याने त्याच्यावर चांगला परिणाम होईल व त्याच्यात सुधारणा होईल.</p>
<p class="TXT">भगवत्प्राप्तीसाठी भगवंतांचे स्वरूप इत्यादींच्या श्रवण-मननात आपले चित्त, आपली बुद्धी व इंद्रिये एकाग्र केली पाहिजेत. त्याचबरोबर उत्तम कर्मही केले पाहिजे. तीर्थक्षेत्री जाऊन उत्तम आचरण केले पाहिजे. उदाहरणार्थ—दान, तप, यज्ञ, दिन-दुबळ्ॺांची सेवा इत्यादी. देवालयात जाऊन देवतांचे दर्शन करायला पाहिजे, उपवास आणि व्रते करायला हवीत. यम-नियमांचे पालन करायला हवे. हिदेखील सगळी उत्तम कर्मे आहेत.</p>
<p class="TXT">यम पाच प्रकारचे असतात—१) अहिंसा, २) सत्य, ३)अस्तेय, ४) ब्रह्मचर्य आणि ५) अपरिग्रह. अहिंसेचा अर्थ आहे की यत्किंचितही, कधीही कोणालाही कोणत्याही प्रकारे त्रास न देणे. कोणाच्याही आत्म्याला त्रास न देणे. काया, वाचा, मनाने, कोणत्याही प्रकारे, कधीही कोणत्याही जीवाला यत्किंचितदेखील त्रास देता कामा नये. ह्यालाच अहिंसा म्हणतात. त्याचप्रमाणे सत्यवचन बोलण्याचा मतितार्थ आहे, जी गोष्ट जेवढी ऐकली, जेवढी पाहिली किंवा जितकी समजली आहे, तेवढीच्या तेवढी सांगावी किंवा तशीच्या तशी करावी. कमीही नाही किंवा जास्तही नाही. हाही विवेक असला पाहिजे की, आपण सत्यपालन करत असताना कोणाचीही हिंसा होता कामा नये. खरे बोलत असताना त्या व्यक्तीच्या हिताचे किंवा प्रिय असे बोल सांगितले पाहिजेत. कमी बोलावे. अस्तेय म्हणजे कोणत्याही प्रकारची चोरी न करणे. दुसऱ्याची संपत्ती लुबाडू नये किंवा डोळा चुकवून घेऊ नये. दरोडा घालू नये किंवा बळजबरीही करू नये. कोणत्याही प्रकारे कोणाचेही धन घेऊ नये. सज्जन व ब्राह्मणांना आवश्यक वस्तू-अन्न, वस्त्र, पुस्तक इत्यादी जर कोणी देत असेल, तर ते त्यांनी घ्यावे. त्या वर्तनाला चोरी म्हणत नाहीत. जी वस्तू डोळा चुकवून घेतलेली असते किंवा कोणावर तरी दबाव आणून घेतलेली, फूस लावून घेतलेली किंवा दुसऱ्याच्या हक्कावर घाला घालून घेतलेली असते, तिला चोरी म्हणतात. असे कधीही करू नये. तीर्थक्षेत्री तर मुळीच करू नये. सर्व प्रकारे ब्रह्मचर्याचे पालन केले पाहिजे. कोणत्याही प्रकारे आपल्या वीर्याचा नाश करता कामा नये. पुरुषांनी स्त्रियांच्या बाबतीत आणि स्त्रियांनी पुरुषांच्या बाबतीत मर्यादा राखली पाहिजे. पुरुषांनी स्त्रियांचे दर्शनही घेऊ नये किंवा त्यांना स्पर्शही करू नये. अश्लील गप्पा किंवा एकांतवास किंवा मनोरंजनही करू नये. कोणत्याही प्रकारे संबंध जोडता कामा नये. अगदी फारच आवश्यकता असेल, भगवद्विषयी गोष्ट असेल, तर माता किंवा भगिनीभाव धरून चर्चा केली जाऊ शकते. परिग्रहाचा त्याग केला पाहिजे. ‘भविष्यकाळासाठी कोणत्याही प्रकारच्या चवीचा, विलासी छंदांचा, ऐष-आरामाचा किंवा भोग-विलासासाठींचा संग्रह करणे योग्य नाही.’ असा विचार करून त्यांचा त्याग केला पाहिजे. केवळ आपल्या शरीर-निर्वाहापुरताच संग्रह करावा. भगवंत म्हणतात—</p>
<p class="Shlok-Color-2">निराशीर्यतचित्तात्मा त्यक्तसर्वपरिग्रह:। </p>
<p class="Shlok-Color-2">शारीरं केवलं कर्म कुर्वन्नाप्नोति किल्बिषम्॥</p>
<p class="TXT-Right">(गीता ४।२१)</p>
<p class="TXT">‘ज्याने आपले अंत:करण आणि शरीर जिंकले आहे, तसेच संपूर्ण भोगांची सामग्री ज्याने टाकून दिली आहे, असा आशारहित पुरुष केवळ शरीरसंबंधी कर्म करत असताना पापास प्राप्त होत नाही.’</p>
<p class="TXT">केवळ शरीर-निर्वाहासाठी सत्कर्म करत असणाऱ्या पुरुषाला कधीही पाप लागत नाही. शरीरसुखासाठी भोग-दृष्टीचा त्याग करायला पाहिजे. ऐश-आरामाच्या दृष्टीने ऐहिक पदार्थांचा संग्रह करणे म्हणजे परिग्रह होय. परिग्रहाचा त्याग म्हणजे संग्रहाचा त्याग करणे होय. या पाच प्रकारच्या यमांचे उत्तम प्रकारे पालन केले पाहिजे.</p>
<p class="TXT">नियम पाच प्रकारचे आहेत. हे नियम तीर्थक्षेत्री जाऊन धारण केले पाहिजेत. पहिला नियम आहे शौच (बाह्याभ्यंतर पावित्र्य). बाह्य पावित्र्य गंगाजल, माती आणि पवित्र आचरण-म्हणजे सदाचाराने होते. सदाचार म्हणजे सर्वांशी उत्तम प्रकारचा व्यवहार. सदाचरण करणे व पवित्र भोजन करणे यास बाह्यशौच म्हणतात. आहार, व्यवहार आणि स्नान इत्यादींच्या द्वारा स्वत:स पवित्र राखावयास हवे. आंतरशौच म्हणजे-काम, क्रोध, लोभ, राग-द्वेष इत्यादी जे बरेचसे दोष अंतरंगात एकत्र होत असतात, त्या सर्वांचा नाश करणे. याचे नांव आहे शौच. दुसरा नियम आहे संतोष. स्वत:च्या इच्छेने किंवा दुसऱ्याच्या इच्छेने अथवा ईश्वरेच्छेने जे काही प्राप्त होते, फक्त त्यातच आनंद मानणे, यास संतोष असे म्हणतात. <span class="char-style-override-3">‘यदृच्छालाभसंतुष्टो’</span> (गीता ४/२२). मुलगा झाला तर आनंद, मुलगा वारला तरी आनंद. लाख रुपये गेले तरी आनंद, लाख रुपये आले तरी आनंद. शरीराला आजार झाला तरी आनंद, आजार गेला तरी आनंद. तात्पर्य असे की, परमेश्वराच्या इच्छेने जे काही प्राप्त होईल फक्त त्याच्यातच आनंद मानणे, ह्याचे नाव आहे संतोष! तिसरा नियम आहे तप. ह्याचा अर्थ असा की, इंद्रियांना ताब्यात ठेवणे. मन आणि बुद्धीवर संयम ठेवणे. एकादशी व पौर्णिमेचे व्रत करणे. वेळोवेळी उपवास करणेदेखील ‘तप’ या संज्ञेच्या अंतर्गत आहे, असे मानले जाते. सर्वात मोठे संकट आलेले असताना-सुद्धा आपल्या धर्माचा त्याग न करणे हे देखील तपच आहे. धर्म-पालनरूपी तपामुळे मन, इंद्रिये, वाणी आणि शरीर हे शुद्ध बनत जातात. जसे सोन्याला अग्नीत तापविले असताना ते सोने शुद्ध होते, त्यातील हिणकस धातू गळून पडतो, सोने सोनेच राहते. त्याचप्रमाणे आपले मन, आपली इंद्रिये आणि बुद्धी-हि सगळी दूषित होत आहेत, त्यासाठी धर्म-पालन-तपाच्या द्वारे त्यांना तापवून सोन्याप्रमाणे बनवायचे आहे. धर्मासाठी त्रास सहन करणे म्हणजे तप होय. गीता, रामायण, महाभारत, यांसारख्या धार्मिक पुस्तकांचा दररोज तास-अर्धा तास स्वाध्याय करणे, अध्ययनकरणे, यास स्वाध्याय-जप असे म्हणतात, ईश्वर-प्रणिधान म्हणजे ईश्वरभक्ती. परमेश्वराची सतत आठवण ठेवणे. भगवंतांच्या स्वरूपाचे, नामाचे दर क्षणाला ध्यान करावे. भगवंतांचे ध्यान करत असताना भगवंतांच्या गुणांचे व चरित्राचे स्मरण केले पाहिजे. जेव्हा एकांत मिळेल, त्यावेळी भगवंतांच्या नावाचा गुप्त स्वरूपात मनाने जप करावा. तो उघड करू नये. नित्य-निरंतर निष्काम भावनेने केला जाणारा जप बहुमोल आहे. या सर्व सांगितलेल्या गोष्टी तीर्थक्षेत्री अवश्य कराव्यात. पितरांच्या उद्धारासाठी प्रत्येक तीर्थक्षेत्री जाऊन तर्पण व पिंडदान करावे. बदरिकाश्रमात एक ब्रह्मकपाल नावाचे तीर्थ आहे. असे म्हणतात की, तेथे पिंडदान केल्यामुळे पितरांचा उद्धार होतो. अशाप्रकारे प्रत्येक तीर्थक्षेत्री जाऊन, क्षौर-कर्म करणे, पितरांना जलदान करणे, पिंडदान करणे हि फारच उत्तम गोष्ट आहे. आपल्याला शक्य असेल, तर प्रत्येक तीर्थक्षेत्री जाऊन यज्ञ करा. भलेही पाच रुपये खर्च करा. दान यथाशक्ती केले पाहिजे. उदाहरणार्थ, एखादा उपाशी असेल, तर त्याला अन्नदान करावे. कपडे नसतील त्याला वस्त्रदान करावे, विद्यार्थ्यांना गीता, रामायण इत्यादी पुस्तके द्यावीत. आजारी व्यक्तीला औषध द्यावे. तात्पर्य हे की, जो ज्या वस्तूला पात्र असेल, ती वस्तू त्याला दिली जावी. दान हे सात्त्विक असावे. भगवंतांनी गीतेत म्हटले आहे—</p>
<p class="Shlok-Color-2">दातव्यमिति यद्दानं दीयतेऽनुपकारिणे। </p>
<p class="Shlok-Color-2">देशे काले च पात्रे च तद्दानं सात्त्विकं स्मृतम्॥</p>
<p class="TXT-Right">(गीता १७।२०)</p>
<p class="TXT">‘हे अर्जुना! दान करणे हे कर्तव्यच आहे, अशा भावनेने जे दान देश, काल, आणि पात्र व्यक्ती प्राप्त झाल्यावर, प्रत्युपकार न करणाऱ्याला दिले जाते, ते दान ‘सात्त्विक’ म्हणून समजले जाते.’</p>
<p class="TXT">म्हणून “देणे हे कर्तव्य आहे” असे समजून दान करावे.त्याच्या मोबदल्यात कोणत्याही प्रकारची अपेक्षा करू नये. प्रत्युपकाराची इच्छा तर करूच नये. ज्याचा आपल्याशी कोणताही संबंध नाही, त्याला देश, काल आणि योग्यता यांनुसार निष्काम भावनेने द्यावे. तसेच ते आपले कर्तव्य आहे, असे समजून द्यावे. उत्तम देश, उत्तम काल व उत्तम पात्र हे अशाप्रकारे जाणावे- जर एखादे तीर्थस्थान असेल तो उत्तम देश समजावा आणि त्या क्षेत्री ग्रहणकाल, अमावास्या, त्यातही व्यतीपात योग असेल, तर तो उत्तम काल जाणावा. ज्याला दान द्यायचे तोही दान घेण्यास योग्य असला पाहिजे. जो जी वस्तू घेण्यास पात्र असेल, त्यालाच ती वस्तू द्यावी. या ठिकाणी मी एक प्रकारे देश, काल आणि पात्रता यांची व्याख्या सांगितली आहे. दुसऱ्या प्रकारची व्याख्या अशी आहे-अशाच प्रकारच्या प्रदेशात दान करावे की, जेथे दाता नाही, पण दानाची आवश्यकता आहे. उदाहरणार्थ, पूर आला, भूकंप झाला, आग लागली किंवा एखादे संकट कोसळले, अशा ठिकाणी दाता कोणीही नसतो, तर असा देश दानपात्र होय. कालपात्रता म्हणजे अशी वेळ की, एखाद्याला एखादी गोष्ट मिळत नाही. अन्नधान्य उत्पन्न झाले नाही आणि प्रजा भुकेने मरत असेल, तर ती वेळ दानास पात्र होय. तसेच पात्र म्हणजे असा माणूस की, जो दु:खी आहे, भुकेलेला आहे, अनाथ आहे, अतिथी आहे, लंगडा आहे, कुष्ठी आहे, विधवा स्त्रिया आहेत, कमाई करण्याची शक्ती नाही, मोलमजुरी करूनदेखील खायला मिळत नाही, अशा व्यक्तीला दान द्यावे. ती व्यक्ती दान घेण्यास पात्र आहे. हि दुसऱ्या प्रकारची देश, काल आणि पात्र यांची व्याख्या आहे.</p>
<p class="TXT">तीर्थक्षेत्री जाऊन उत्तमात उत्तम कार्य केले पाहिजे. मोठॺांच्या चरणांना नमस्कार केला पाहिजे. तसेच त्यांची सेवा केली पाहिजे व त्यांच्या आज्ञेचे पालन केले पाहिजे. जर पत्नीने पतीला देवता मानून त्याची पूजा केली, घरातील सर्वांची सेवा केली, त्यांना-नमस्कार केला, तर केवळ पतिव्रता धर्मानुसार ती आपल्या पतीसह उत्तम गतीला प्राप्त होते. अशाच प्रकारे मुलांनी आपल्या आई-वडिलांना नारायण-स्वरूप समजून त्यांची सेवा करावी. त्यांच्या आज्ञेचे पालन करावे आणि त्यांच्या चरणांना वंदन करावे. म्हणजे सहजच त्यांचा उद्धार होईल. अशाच प्रकारे भगवंतांची सेवा करावी. आपल्या गुरूंची, महापुरुषांची काया-वाचा-मनाने सेवा करावी. जर हि सेवा निष्काम भावनेने केली, तर एखादा कितीही पापी असेना का, त्याचा त्वरित उद्धार होईल.</p>
<p class="TXT">आत्तापर्यंत यज्ञ, दान इत्यादी कर्मांबद्दलची एक बाब मी सांगितली. दुसरी बाब सांगितली भगवद्भक्तीची आणि तिसरी बाब तपश्चर्येबद्दलची. तात्पर्य हे की, मन आणि इंद्रिये यांचा जो व्यापार आहे, त्यांवर संयम ठेवणे आणि कर्मांचा त्याग करणे अर्थात त्यांना अक्रिय करून कष्ट सहन करून तपश्चर्या करणे. अशाप्रकारे कर्मफलांचा त्याग व शरीराकडून खूप कर्म करविणे हे कर्मानुष्ठानाचे दोन प्रकार झाले—निष्काम कर्म आणि उपासना.</p>
<p class="TXT">उपासना हे भक्तीचे नाव आहे. भाव असा आहे की, ईश्वराची भक्ती करणे—ज्ञान आणि वैराग्य यांच्याद्वारे उपभोगांचा त्याग करून परमात्मस्वरूपाचे विवेक-बुद्धीने ज्ञान प्राप्त करून घेणे, हे सगळे नियम कल्याणकारक आहेत. दानापेक्षा ईश्वराची भक्ती अधिक श्रेष्ठ आहे. समजा, एखाद्याने दान करण्यासाठी शंभर रुपये दिले. त्या रुपयांचे अन्न विकत आणून साधूंना दान दिले किंवा वस्त्र मागवून दिले, चपला आणून दिल्या किंवा बदरिकाश्रमाकडे जाणाऱ्या यात्रेकरूंना हे सगळे आणून दिले आणि दुसऱ्या एखाद्या व्यक्तीने शंभर रुपयांचे सामान आणले आणि साधूंच्या झोपडीत वारंवार जाऊन, शोध करून, पात्र व्यक्ती पाहून दान केले किंवा शारीरिक श्रम केले, तर शंभर रुपये खर्च करण्यापेक्षादेखील ते अधिक मोठे होय आणि याहीपेक्षा अधिक लाभ भगवंताची भक्ती किंवा भजन करणाऱ्याला आहे. समजा, एखाद्याने एक लाख रुपये दान दिले आणि दुसऱ्याने एक दिवस जरी भगवंतांच्या भजन-चिंतनात घालविला, एक दिवस कशाला, अगदी एक तास जरी मन लावून भजन-चिंतन केले, तरी त्याच्या तुलनेत ना हजार रुपये आहेत ना लक्ष रुपये! कोणी एखादा माणूस, तीर्थक्षेत्री येणाऱ्या एखाद्या माणसासाठी घर बांधून देईल किंवा खोली बांधून देईल, त्यांच्या राहण्याची व्यवस्था करील तर ते पुण्यकर्म आहे, धर्म आहे, लोकसेवा आहे, म्हणून समजा. तसेच तेदेखील निष्काम भावनेने केल्यावर मुक्तिप्रद आहे. परंतु भगवंतांच्या भजन-चिंतनाएवढे मोठे मात्र नाही. आपणा सर्वांना सांगितले जात आहे की, आपण जर येथे सत्संगात आला आहात तर अधिक पैसे खर्च करू नका. कारण जो अधिक पैसे खर्च करतो, तो वारंवार सत्संगासाठी येऊ शकत नाही. कारण असे की, त्याच्या घरातील मंडळी म्हणतात की, ‘तीर्थक्षेत्री गेलात आणि केवढे पैसे खर्च केले! पाचशे रुपये खर्च करून आलात. पाचशे रुपये!’ दुसऱ्यांदा जावे म्हटले, तर म्हणतात की, बाबा, एकदा जायला कमीत कमी पांचशे रुपये खर्च होतील. आपल्याला रोजगारदेखील चांगला मिळत नाही, मग घरात बसूनच का बरे भजन करीत नाही? तीर्थक्षेत्री जाऊनच कशाला भजन करायचे? देव काय तिथेच बसला आहे? प्रवासाला जाण्यासाठी शंभर रुपये, येण्यासाठी शंभर रुपये, तीनशे रुपये दोन महिने राहून खाण्यापिण्यासाठी. अशा प्रकारे पांचशे रुपये लागतील. तो म्हणेल, ‘पांचशे रुपये तेथे खर्च होतील, त्यात काय येवढी गोष्ट! इथेसुद्धा पांचशे रुपये तर लागतातच.’ ते म्हणतील, ‘ठीक आहे. दररोज शरीर वृद्ध होत आहे, तीर्थक्षेत्री तर जायलाच पाहिजे. तीर्थक्षेत्री जाणे हि चांगली गोष्ट आहे!’ मग म्हणतील की, होय, तुम्ही म्हातारे झालात आणि तुमच्या हातून खर्चसुद्धा कमी होतो, म्हणून तुम्ही कायम तीर्थक्षेत्रीच राहा. तर सांगायचे तात्पर्य असे की, येथे येऊन जास्त खर्च करू नका. जर पुन्हा आपल्याला येथे यायचे आहे, यावेसे वाटेल, तर यथाशक्ती खर्च केला पाहिजे. शक्तीच्या बाहेर खर्च करता कामा नये. समजा, काही काही लोकांच्या डोक्यावर कर्ज असते. तेव्हा डोक्यावर कर्ज घेऊन तीर्थ कराल, तर ते कर्ज अधिकच वाढेल. दुसऱ्यांच्या पैशाने तीर्थयात्रा करणे योग्य नाही. सखोलपणे विचार करून पहा, आपल्या स्वत:जवळ रक्कम तर नाहीच. जी काही रक्कम आहे, ती दुसऱ्याकडून मागितलेली आहे आणि ती तो खर्च करतो, म्हणजे दुसऱ्याचे पैसे खर्च करतो. अशा माणसाने तीर्थयात्रा करू नये. काही लोक तीर्थयात्रा करतात, त्यासाठी दुसऱ्याकडून पैसे घेतात, उधार घेऊन दान करतात. तेव्हा दुसऱ्याच्या पैशावर तीर्थयात्रा करणे, अत्यंत हलक्या प्रतीची गोष्ट आहे. जर तुम्ही विचारलेत की, एखादा ब्राह्मण असेल, साधू असेल व त्याच्याजवळ जर पैसे नसतील, तर त्याच्याबाबतीत देखील हि निकृष्ट दर्जाची गोष्ट आहे काय? तर त्याच्यासाठी दोन पर्याय आहेत-याचना न करता जर कोणी दिले किंवा तीर्थयात्रा घडवून दिली तर त्या ब्राह्मणाच्या किंवा साधूच्या दृष्टीने ते अमृताप्रमाणे आहे. जर त्याने हे मागून घेतले, तर ते निंदनीय होय. मागा पण सगळ्ॺांसाठी, स्वत:साठी नव्हे! परंतु न मागता जर कोणी त्याला तीर्थयात्रा घडवून आणली, तर ते त्याच्या दृष्टीने पाप नव्हे, अमृताप्रमाणे आहे. त्याचप्रमाणे न मागता मिळालेले दानदेखील अमृताप्रमाणे आहे. मागणे म्हणजे वर्गणी गोळा करण्यासारखे होय. उदाहरणार्थ, एका माणसाने वर्गणीसाठी शंभर रुपये मागितले. म्हणाला, ‘तू तर लक्षाधीश आहेस, तू कमीत कमी पांचशे रुपये दिले पाहिजेत.’ त्याने म्हटले, ‘माझी तर हे इतके देण्याची इच्छा आहे,’ त्याने म्हटले,‘ नाही, मीसुद्धा व्यापाऱ्याचा मुलगा आहे, पांचशे रुपये घेऊनच जाईन. त्याने म्हटले, ‘नाही, दोनशे रुपये घेऊन जा. शेवटी तीनशे रुपयात सौदा पक्का झाला. हे जे दान आहे, ते एक प्रकारचे तामसी दान आहे. द्यावे तर लागलेच, आपल्यालासुद्धा द्यावे लागते, पण ते आहे तामसी दान. अशी म्हण आहे—</p>
<p class="Shlok-Color-2">नहीं माँगा तो दूध बरोबर और माँग लिया तो पाणि। </p>
<p class="Shlok-Color-2">खेंचा-तानी रक्त बरोबर ये संतोंकी वाणी॥</p>
<p class="TXT">तेव्हा अशा प्रकारची देवाण-घेवाण घेणाऱ्याच्या दृष्टीने विषसमान आहे आणि देणाऱ्याच्या दृष्टीनेही विषसमान आहे. हे दोघांच्याही दृष्टीने निंदास्पद आहे. ज्याप्रमाणे तीर्थक्षेत्री येऊन एखाद्याने पुण्य केले, तर ते अनंतपट होते. त्याचप्रमाणे तीर्थक्षेत्री येऊन कोणी पाप केले, तर ते देखील अनंतपट होते. तीर्थक्षेत्रात अशी शक्ती आहे की, तेथे सर्व काही अनंतपट होते. तीर्थक्षेत्री येऊन एखाद्याने जर चोरी केली, व्यभिचार केला, खोटे बोलला, मद्यपान केले, जुगार खेळला, तर तेदेखील अनंतपट होते. गंगेचे ध्यान केल्याने, तिच्यात अंघोळ केल्याने, तिचे पाणी प्याल्याने, तिचे दर्शन घेतल्याने सर्व पापे नष्ट होतात, त्याचप्रमाणे गंगेत एखाद्याने लघ्वी केली, विष्ठा टाकली तर तो घोर नरकात जातो. एखाद्या अन्य ठिकाणी मलविसर्जन केले, तर एवढे पाप होणार नाही, परंतु गंगेत जर कोणी मलविसर्जन केले, तर ते फार मोठे पाप आहे. येथे येऊन गंगेपासून खूप दूर जाऊन मलमूत्र विसर्जन केले पाहिजे. गंगेच्या किनाऱ्यावर दात घासू नयेत किंवा बेडके थुंकू नयेत किंवा धोतर धुऊ नये किंवा झटकू नये. धोतराचे पाणी गंगेच्या काठावर येऊन पिळले पाहिजे. पण हे लक्षात ठेवले पाहिजे की, ते पिळलेले पाणी गंगेत जाता कामा नये.</p>
<p class="TXT">गंगेत स्नान करण्यापूर्वी प्रथम गंगेचे ध्यान केले पाहिजे. साष्टांग नमस्कार केला पाहिजे. नंतर फुले वाहून गंगामातेचे पूजन करून स्नान केले पाहिजे. कारण गंगेत स्नान करण्याचे मोठे महात्म्य आहे. या उलट मलमूत्रविसर्जन करणे खूप मोठे पाप आहे. एखाद्या महापुरुषाची सेवा करणे जसे फार मोठे पुण्य होय, परंतु त्याचा तिरस्कार करणे खूप मोठे पाप आहे. तुळशीला पाणी घालणे जसे मोठे पुण्य होय, परंतु तिच्यात मूत्रविसर्जन करणे फार मोठे पाप आहे. अनेक प्रकारांनी आपण जाणले पाहिजे की, तीर्थक्षेत्री येऊन आपण कोणत्याही प्रकारचे पाप करता कामा नये. पुण्य करायचे नसेल, तर नका करू पण पाप तर करू नका. भगवंताला प्रार्थना करावी की, हे भगवन्! जरी आमच्याकडून पुण्य घडले नाही तरी निदान पाप न घडो. आपण माझे रक्षण करा. अशाप्रकारे तीर्थक्षेत्री राहिले पाहिजे. यामुळे त्वरित पराभक्ती प्राप्त झाल्यामुळे भगवत्प्राप्तीचा मार्ग सुकर होतो आणि जगदीश्वर भगवंत प्राप्त झाल्यामुळे तसेच प्रसन्न झाल्यामुळे काहीही अलभ्य किंवा प्राप्त होण्यास शिल्लक असे रहात नाही. म्हणजेच सर्व काही प्राप्त होते.</p>


<p class="Page-Break"> </p>
<p class="Heading" id="toc_marker-9">भगवंतांच्या गुण-प्रभावाच्या तत्त्व-रहस्याचे वर्णन</p>
<p class="TXT">भगवत्तत्त्व नीट समजण्यासाठी एक गोष्ट सांगतो, हि गोष्ट लोककथेशी निगडित आहे. एक विद्वान होते. त्यांचा जो मुलगा होता, तो फार लबाड होता. त्याच्या ठिकाणी खोटे बोलणे, कपट, चोरी, व्यभिचार इत्यादी सर्व दुर्गुण होते. त्याच्या वडिलांजवळ खूप पैसे होते. ते शंकराचे भक्त होते. त्यांचे एक शिवमंदिर, स्वत:चे घर व बाग होती. याशिवाय त्यांच्याजवळ रोख एक लाख रुपये होते आणि जमीन जुमला इत्यादी जे होते ते देखील जवळ जवळ एक लाख रुपये किंमतीचे होते. त्यांनी विचार केला, माझ्या मृत्यूनंतर हा मुलगा माझी संपत्ती उधळून टाकील. तेव्हा हा या संपत्तीला लायक नाही. पण हि संपत्ती आणि जमीन तर रहाणारच आहे. ती तर विकू शकत नाही. पण एक लाख रुपये जे रोकड आहेत, ते ह्याला द्यायचे नाहीत. त्यांनी ते पैसे गुप्त जागी ठेवले. मुलाची वाईट वर्तणूक पाहून ते नेहमी दु:खी असत. जेव्हा त्यांची मृत्यूची वेळ जवळ आली, तेव्हा ते रडू लागले. मुलगा म्हणाला, ‘बाबा! का बरे रडता?’ म्हणाले, ‘तुझ्या ठिकाणी असलेले दुर्गुण-दुराचार पाहून मी रडत आहे. माझी जी संपत्ती आहे, ती सगळी तू नष्ट करशील.’ तेव्हा मुलगा म्हणाला, ‘हा माझ्या स्वभावातील दोष आहे, तो माझ्यापासून दूर होणे फार कठीण आहे. पण आपण जर एखादी गोष्ट मला करायला सांगाल, तर ती आचरणात आणण्याचा मी प्रयत्न करीन.’ तेव्हा त्याच्या वडिलांनी त्याला एक मंत्र शिकविला आणि म्हणाले, ‘जेव्हा तू स्नान करशील, तेव्हा ह्याचा वारंवार दररोज जप करीत जा. जर एखादा कोणी भला माणूस ह्याचा खरा अर्थ सांगणारा असा भेटला तर तुझ्या संसारातील दारिद्रॺ नष्ट होईल.’ त्याला मंत्र शिकविला आणि शिकविलेला मंत्र त्याने खूप पाठ केला. त्या शिकविलेल्या मंत्राचा अभिप्राय असा होता—“माझा मुलगा खूप दुराचारी आहे, हा सद्वर्तनी झाला तर माझे जे गुप्त धन आहे, ते महापुरुषाने त्याला दाखवावे. शिवमंदिराच्या घुमटात, चैत्र शुद्ध प्रतिपदेला बारा वाजता मी एक लाख रुपये ठेवले आहेत. हे रहस्य भल्या माणसाने माझ्या मुलाला तेव्हाच सांगावे की, ज्या वेळी तो लायक होईल. नाही तर नाही.” असा त्याचा अर्थ होता. तो दररोज स्नान करत असतांना ह्या मंत्राचा पाठ म्हणत असे. पिता मृत्यू पावला. त्याच्या मृत्यूनंतरही हा आपला पाठ म्हणतच राहिला. मंदिराशिवाय त्याची बाकी सर्व संपत्ती नष्ट झाली. तो जुगार खेळत राहिला. सट्टा खेळत राहिला. त्यात तो उद्ध्वस्त झाला. पूर्वी त्याच्या ठिकाणी चोरीचपाटी, हिंसा, भक्ष्याभक्ष्य ह्या सर्व वाईट सवयी होत्या. परंतु जेव्हा पैसे संपले, तेव्हा हे सर्व काही आपोआप बंद पडले. पैसा असेल तरच जुगारी जुगार खेळतो. तो फारच दु:खी झाला. त्याला उधारही मिळत नव्हते आणि भिक्षा मागून भीकही मिळत नव्हती. त्या दु:खाने दु:खी होऊन तो रडत राहिला. एकदा त्याने स्नान केले व स्नान करून नेहमीप्रमाणे त्या श्लोकाचे पठन केले. एका चांगल्या विद्वान सत्पुरुषाला तो श्लोक ऐकून त्याचा अर्थ समजला. त्यांनी म्हटले, ‘तू हा जो पाठ करीत आहेस, त्याचा अर्थ काय आहे?’ तो म्हणाला—‘अर्थ असा आहे की, जेव्हा माझे वडील मरण पावले, तेव्हा त्यांनी म्हटले की, हा श्लोक तू सतत म्हणत जा. ह्या श्लोकाने तुझे दारिद्रॺ दूर होईल. परंतु ते तेव्हाच दूर होईल की, तू जेव्हा दुराचरण सोडून देशील आणि कोणी एखादा सत्पुरुष ह्यातील रहस्य तुला समाजावून सांगेल.’ त्या सत्पुरुषाने विचारले, “ह्यातील रहस्य तुला समजले का?” तो म्हणाला—‘नाही समजले.’ ते सत्पुरुष म्हणाले—‘मला समजले. त्याचे मर्म मी तुला सांगतो, ऐक. तुझ्या वडिलांजवळ पैसे होते?’ तो म्हणाला की, “एक लाख रुपये रोकड होते.” ते म्हणाले—“त्यांनी मृत्यूच्या वेळी तुला नाही दिले?” तो म्हणाला, ‘नाही दिले.’ ते म्हणाले, “का बरे?” म्हणाला, “ठाऊक नाही. का बरे?” सत्पुरुष म्हणाले, ‘मला माहीत आहे.’ तो म्हणाला, ‘महाराज! मग आपण सांगा.’ ते म्हणाले, ‘तुझ्या वडिलांची अशी आज्ञा आहे की, मुलगा जेव्हा लायक होईल, दुराचरण सोडून देईल तेव्हा सांगावे. तुला ह्यातून काय बोध झाला? ‘तो म्हणाला, ‘मला ह्याचा अर्थ असा कळला की, आमच्या शिवमंदिराचा जो घुमट आहे, त्यात वडिलांनी एक लाख रुपये ठेवले आहेत. हे समजून मी तो घुमट तोडायला लावला. परंतु त्यात एक पैदेखील मिळाली नाही. नंतर तो घुमट जसाच्या तसा तयार करवून घेतला. ते म्हणाले—“छान केलेस. जर घुमटात पैसे असते, तर हाच अर्थ बरोबर होता. मग त्यातील रहस्य जाणून घ्यायची काय आवश्यकता होती? त्यात काही रहस्य आहे आणि ते मी जाणतो.” त्याने त्यांच्या पायावर लोळण घेतली आणि म्हणाला, “आपल्याला माहीतच आहे की, मी फार दु:खी आहे. माझ्या डोक्यावर कर्जदेखील आहे. संपत्ती संपूर्ण नष्ट झाली आणि बाबांनी या मंदिराचा ट्रस्ट तयार करून ते धर्मादाय केले. मंदिर तर धर्मादाय असतेच. फक्त आता एवढेच शिल्लक आहे. त्याच्याशिवाय माझ्याजवळ काहीही उपाय नाही आणि दुसरी इतर संपत्तीही नाही. मला आता ना कर्ज मिळते, ना भिक्षा. इकडे तिकडे फिरतो. फारच दु:खी झालो आहे.” ते सत्पुरुष म्हणाले—“मी तुला उपाय सांगतो. पण तुझ्यात जे दुर्गुण आणि दुराचार आहेत ते सोडून दे.” तो म्हणाला—“महाराज! मी सोडून देईन.” महापुरुष म्हणाले, “आधी नाही सांगणार. प्रथम तू दुर्गुण-दुराचार सोडून दे.” तो म्हणाला, “पण आपला विश्वास कसा बसणार?” ते म्हणाले, “ एक वर्षभर तू याचे पालन कर. मग कायमची प्रतिज्ञा कर.” तो म्हणाला, “ठीक आहे.” </p>
<p class="TXT">एक वर्षानंतर तो पुन्हा त्या महापुरुषाला भेटला आणि म्हणाला, “महाराज! मी आता सगळे काही सोडून दिले आहे. माझ्या ठिकाणी असलेला व्यभिचाराचा दुर्गुण आता मुळीच शिल्लक नाही. परस्त्रीला मातेसमान मानतो, खोटे बोलत नाही, चोरीही करीत नाही, सर्व काही सोडून दिले. मद्यपान, मांसभक्षण, जुगार खेळणे इत्यादी माझ्या ठिकाणी जे दुर्गुण होते, ते सगळे मी सोडून दिले. आता तर मी फक्त भगवंतांचे भजन-चिंतनच करतो आणि इकडे तिकडे भिक्षा मागून खातो. उधार कोणीच देत नाही. माझ्यावर जे कर्ज आहे, ते तसेच आहे. मी आपल्याला खात्री देतो, प्रतिज्ञा करतो की, यापुढे माझ्यात कोणतेही दुर्गुण येणार नाहीत. आता आपण मला माझ्या वडिलांचे धन दाखवावे.” ते म्हणाले, “ चैत्र शुद्ध प्रतिपदा येऊ दे.” तो म्हणाला—‘ठीक आहे.’ काही दिवसांनंतर चैत्र शुद्ध प्रतिपदेचा दिवस आला. तो म्हणाला, “महाराज! उद्या तो दिवस आहे.” ते म्हणाले—“उद्या चार मजुरांना बोलव.” तो म्हणाला, “महाराज! पैसे नाहीत.” महापुरुषाने म्हटले, “पैसे मी देईन,” तो म्हणाला, ‘ठीक आहे,‘ मजुरांना बोलाविले. महापुरुष म्हटले, ‘तुमचे मंदिर कुठे आहे?’ त्याने मंदिर दाखविले. सर्व बाजूंना नजर फिरवीत त्यांनी म्हटले, “मजुरांना बोलव. येथे मजूर नऊ वाजता येतात. जमीन खोदण्याचे सगळे साहित्य मागवून घे.” त्याने म्हटले, “मागविले आहे.” आणि म्हणाला, “महाराज! सांगा.” महापुरुष म्हणाले, “तू जो श्लोक म्हणतोस, त्यात जो मंत्र सांगितला आहे, त्यात असे म्हटले आहे की, माझा मुलगा दुराचारी आहे. त्याच्या ठिकाणी दुर्गुण भरले आहेत. जेव्हा याच्या ठिकाणी दुर्गुण-दुराचार नसतील, त्यावेळी माझ्या संपत्तीची माहिती ह्याला महापुरुषाने सांगावी. माझी संपत्ती या मंदिरातील घुमटात आहे. चैत्र शुद्ध प्रतिपदेला दुपारी बारा वाजता ती ठेवली आहे. म्हणून दुपारचे बारा वाजू दे.” जेव्हा दुपारचे बारा वाजले तेव्हा घुमटाची सावली जेथे पडत होती तेथे खूण केली आणि ते महापुरुष म्हणाले—“हि जमीन येथे खोदा.” तेथे खणल्यानंतर एक लाख रुपये निघाले. त्यांनी म्हटले—‘हि तुझ्या वडिलांची संपत्ती आहे, ती तू घे. मजुरांची मजुरी किती ठरविली आहेस?” तो म्हणाला, “एका मजुराला एक रुपया.” तर ते म्हणाले, “चार रुपये त्यांना दे. ते योग्य आहे. बाकी सर्व धन तुझे आहे.” तो म्हणाला, ‘आपणही थोडेसे घ्या.’ ते म्हणाले, ‘मी काहीच घेत नाही. तुझ्या वडिलांचे धन आहे. ते तुझे आहे.’ अशाप्रकारे त्याला आपल्या वडिलांची संपत्ती मिळाली.</p>
<p class="TXT">आपल्या सर्वांचे वडील एकच आहेत, ते म्हणजे परमेश्वर! त्यांची संपत्ती म्हणजे मोक्ष! आणि ती सर्वांसाठी आहे. हे लौकिक स्वराज्य फक्त एकालाच मिळू शकते. परंतु आपल्या परमपिता परमेश्वराची जी संपत्ती आहे, तिचे युवराजपद सर्वांना मिळू शकते. हे अशा प्रकारचे पद आहे. त्याला परमेश्वराची प्राप्ती म्हणा, मुक्ती म्हणा, ते सगळ्ॺांनाच मिळू शकते.</p>
<p class="TXT">मी आपल्याला हि एक गोष्ट सांगितली. हिच्यातील तत्त्व-रहस्य सर्वांनी जाणून घेतले पाहिजे. तेव्हा आपले वडील कोण आहेत-परमेश्वर. अर्जुनाला निमित्त करून त्यांनी आपल्याला गीतेचा उपदेश केला आहे. स्नान झाल्यानंतर आपण तिचे पठन करतो, तिचा अर्थही जाणतो, शब्दार्थ जाणतो, परंतु तिचे तत्त्व-रहस्य जाणत नाही. एका श्लोकाचे जरी तत्त्व-रहस्य जाणले, तरी नाव पैलतीरी गेलीच म्हणून समजा. अर्थ समजणे म्हणजे काय आहे आणि तत्त्व-रहस्य समजणे म्हणजे काय आहे? ते सांगतात—</p>
<p class="TXT"><span class="char-style-override-3">‘भोक्तारं यज्ञतपसां सर्वलोकमहेश्वरम्। सुहृदं सर्वभूतानां ज्ञात्वा मां शान्तिमृच्छति॥’</span> (गीता ५।२९). हा जो श्लोक आहे, तोच आपला आत्मोद्धार करण्यासाठी उच्च कोटीचा मंत्र आहे. ह्यात चार चरण आहेत. चार चरणांपैकी एकात फल सांगितले आहे आणि तीन चरणांत तीन साधने सांगितली आहेत. <span class="char-style-override-3">‘भोक्तारं यज्ञतपसाम्’</span> यज्ञ आणि तपांचा भोक्ता, <span class="char-style-override-3">‘सर्वलोकमहेश्वरम्’</span> सर्व लोकांचा महान ईश्वर, <span class="char-style-override-3">‘सुहृदं सर्वभूतानाम्’</span> सर्व प्राणिमात्रांचा सुहृद मीच आहे, असे समजणारा माणूस परमशांतीला प्राप्त होतो. येथे शांती शब्दाचा अर्थ परमशांती असा घ्यायला पाहिजे. हि ऐहिक संसारातील शांती नव्हे, तर पारमार्थिक शांती आहे. म्हणून जी तीन साधने सांगितली आहेत, ती तीनही आचरणात आणल्याने किंवा त्यापैकी कोणतेही एक आचरणात आणल्यानेसुद्धा परमात्म्याची प्राप्ती होते. एकच आचरणात आणल्याने देखील प्राप्त होते, तरमग तीनही आचरणात आणल्याने प्राप्त झाली तर काय वर्णावे? हा शाब्दिक अर्थ झाला. तो तर आपल्याला समजला, परंतु त्याचे तत्त्व आणि रहस्य नाही समजले. तर तत्त्व म्हणजे काय? रहस्य म्हणजे काय? येथे हे तत्त्व जाणून घ्यावे की, येथे भगवंत हि पहिली गोष्ट सांगत आहेत की, मला यज्ञ व तपांचा भोक्ता म्हणून जाणल्यामुळे मनुष्य शांतीला प्राप्त होतो.—<span class="char-style-override-3">‘भोक्तारं यज्ञतपसां ज्ञात्वा मां शान्तिमृच्छति। सर्वलोकमहेश्वरं ज्ञात्वा मां शान्तिमृच्छति, सुहृदं सर्वभूतानां ज्ञात्वा मां शान्तिमृच्छति॥’</span> यज्ञ आणि तपांचा भोक्ता मीच आहे, सर्व लोकांचा महेश्वर मीच आहे आणि सर्व भूतांचा परम सुहृद मीच आहे. अशाप्रकारे जो मनुष्य मला जाणतो, तो परमशांतीला प्राप्त होतो.</p>
<p class="TXT">यज्ञ व तपांचा भोक्ता म्हणजे काय? त्याचा तात्त्विक अर्थ काय आहे? जगात लोक जे यज्ञ करतात, त्या सगळ्ॺांचा भोक्ता मीच आहे. जेवढॺा प्रकारचे यज्ञ जगात आहेत, कोणी अग्नीत आहुती देतो, तेव्हा भगवंत म्हणतात की, मी अग्निरूप होऊन आहुती ग्रहण करतो. म्हणजेच अग्नीत दिलेल्या आहुतीचा मी भोक्ता आहे, मी ते खातो. पितरांना जे पिंडदान केले जाते, जलदान केले जाते, जे लोक श्राद्ध करतात, त्यावेळी मी पितृरूपाने अन्न ग्रहण करतो. अतिथीला जे भोजन दिले जाते, त्याला मनुष्ययज्ञ असे म्हणतात. त्या अतिथिरूपानेदेखील मीच भोजन करतो. ज्याला वैश्वदेव म्हणतात, त्यात साऱ्या प्राणिमात्रांना आहुती दिली जाते. भगवंत म्हणतात, त्या सर्व प्राणिमात्रांच्या रूपाने मीच एक प्रकारे भोजन करीत असतो. यातील भाव असा की, संपूर्ण जग हे माझेच स्वरूप आहे. मनुष्य जे काही करतो, कोणाची सेवा करतो, कोणाला दान देतो किंवा उपकार करतो, ती सगळी माझीच सेवा आहे. हा त्याचा तात्त्विक अर्थ झाला. हा तात्त्विक अर्थ लक्षात घेऊन तसेच आचरण करायला लागलो, तर आपल्याला परमशांतीची प्राप्ती होऊ शकते. आपल्या घरी जर एखादा अतिथी आला, तर त्याला साक्षात भगवंत मानून त्याची सेवा करायला लागावे. भगवंत भेटल्यानंतर जशी प्रसन्नता, शांती, आनंद होतो तसाच आनंद झाला पाहिजे. आपण जर गीता खरी आहे, असे मानत असाल, तिच्यावर आपला विश्वास असेल, तर आपण असेच जाणून घेतले पाहिजे. रस्त्यात कधीतरी एखादा वृक्ष दिसला, तर ‘प्रभू! आपण या ठिकाणी वृक्षाचे रूप धारण केले आहे,’ असा मनात विचार करून त्याला पाणी घातले पाहिजे. उदाहरणार्थ, पिंपळाचा वृक्ष, वटवृक्ष, तुळस, आवळ्ॺाचा वृक्ष इत्यादी. शास्त्रात सांगितले आहे की, हि साक्षात भगवंतांचीच रूपे आहेत. गीतेतसुद्धा म्हटले आहे <span class="char-style-override-3">‘अश्वत्थ: सर्ववृक्षाणाम्’ </span>(१०।२६). सर्व वृक्षांमध्ये श्रेष्ठ असा अश्वत्थ वृक्ष मीच आहे. हि गोष्ट विशेषत्वाने सांगितली आहे. सामान्यत्वाने तर सगळी माझीच रूपे आहेत. (१०।२०). आपण तर सगळी भगवंतांचीच रूपे आहोत, असे जाणले पाहिजे. विश्वासपूर्वक जो अशाप्रकारे आचरण करतो, (विश्वास असल्यावर तो करणारच) तर असा विश्वास ठेवणे, हेच त्याचे रहस्य जाणून घेणे होय. </p>
<p class="Shlok-Color-2">आकाशात् पतितं तोयं यथा गच्छति सागरम्। </p>
<p class="Shlok-Color-2">सर्वदेवनमस्कार: केशवं प्रति गच्छति॥</p>
<p class="TXT">आकाशातून पडलेले पाणी जसे पर्वतातून वाहात नद्यांना जाऊन मिळते आणि नद्यांमधून वाहाणारे पाणी समुद्रास जाऊन मिळते. पावसाचे पाणी जमिनीत जिरते. त्यानंतर जे शिल्लक राहते, ते सर्व बाजूंनी वाहात येऊन समुद्राला मिळते. अशाच प्रकारे आपण देवदेवतांना किंवा कोणालाही नमस्कार करतो, तो भगवंताला प्राप्त होतो. असे जाणणे म्हणजे त्यातील रहस्य जाणणे होय. नमस्कार भगवंतांना कसा प्राप्त होतो? तर सर्वांच्या ठिकाणी भगवंत विराजमान आहेत. त्यामुळे सर्वांना नमस्कार करणे म्हणजे भगवंतांना नमस्कार करणे होय. सर्वांची सेवा करणे म्हणजे भगवंतांची सेवा करणे होय. सर्वांची पूजा किंवा सत्कार आहे, ती भगवंतांची पूजा किंवा सत्कार होय. याउलट जर एखाद्याचा तिरस्कार केला, तर तो भगवंतांचा तिरस्कार करणे होय. सर्वांच्या हितात रत होऊन सर्वांची सेवा केली पाहिजे. <span class="char-style-override-3">‘परहितरत ज्यांचे मन राही। या जगी दुर्लभ त्यास न काही॥’</span> दुर्लभ जगी नाही. म्हणजे जो दुसऱ्याच्या हितात मग्न असतो, त्याच्या बाबतीत या जगात कोणताही पदार्थ दुर्लभ नाही. भगवंत गीतेतसुद्धा म्हणतात, <span class="char-style-override-3">‘ते प्राप्नुवन्ति मामेव सर्वभूतहिते रता:।’</span> (१२।४). जे सर्व प्राणिमात्रांच्या हितात गुंग आहेत, ते मलाच प्राप्त होतात. म्हणून सर्वांना ‘नारायण’ स्वरूप समजून तो सर्वांची सेवा करतो, हेच भगवंतांना खऱ्या अर्थाने यज्ञाचा भोक्ता म्हणून जाणणे होय, हेच तत्त्व-रहस्य समजणे होय. आपण जे काही यज्ञ करतो, दान करतो, तपश्चर्या करतो, सेवा करतो, त्या सर्ववेळी असा भाव असला पाहिजे की, आपण या सर्वांच्याद्वारे भगवंतांची सेवा करीत आहोत. हे सर्व आपण भगवंतांच्या आज्ञेनुसार करीत आहोत. भगवंतांसाठीच करीत आहोत. हे सर्व भगवंतांच्या प्राप्तीसाठी करीत आहोत, म्हणजे भगवंतांसाठीच करीत आहोत किंवा भगवंतांच्या ठिकाणी प्रेम आहे, म्हणून करीत आहोत, म्हणजेच भगवंतांसाठी करीत आहोत. हे उद्दिष्ट समोर ठेवून सर्वांना नारायणस्वरूप समजून त्यांची सेवा करावी, यज्ञ करावेत किंवा दान द्यावे, तप करावे किंवा जे काही कराल, ते सारे भगवंतांसाठी असे मानणे म्हणजे त्याचे तत्त्व-रहस्य जाणणे होय.</p>
<p class="TXT">आता दुसरी एक गोष्ट सांगितली जाते. भगवंत म्हणतात—<span class="char-style-override-3">‘सर्वलोकमहेश्वरं ज्ञात्वा मां शान्तिमृच्छति’</span>—मला सर्व लोकांचा मोठा ईश्वर समजून-जाणून मनुष्य परमशांतीला प्राप्त होतो. हे आपण ऐकून तर घेतले की, भगवंत सर्व लोकांचा ईश्वर आहे ईश्वरांचाही ईश्वर आहे. परंतु गोष्ट नीट लक्षात घेतली नाही. शब्दार्थ समजला असेल, परंतु तत्त्व समजले पाहिजे, रहस्य समजले पाहिजे. तत्त्व हे आहे की, भगवंत ईश्वरांचाही महान ईश्वर आहे आणि भगवंतांशिवाय श्रेष्ठ असे या जगात कोणीही नाही. आपण हि गोष्ट जर तत्त्वाच्या दृष्टीने समजून घेतली, तर भगवंतांना आपण एक क्षणभरही विसरणार नाही. प्रत्येक क्षणी भगवंतांना भजू. भगवंतांव्यतिरिक्त आणखी कोणाचेही भजन करणार नाही. कारण हि गोष्ट भगवंतांनी गीतेत (१५।१९) सांगितली आहे—</p>
<p class="Shlok-Color-2">यो मामेवमसंमूढो जानाति पुरुषोत्तमम्। </p>
<p class="Shlok-Color-2">स सर्वविद् भजति मां सर्वभावेन भारत॥</p>
<p class="TXT">जो असंमूढ आहे, म्हणजे ज्याच्या ठिकाणी कोणत्याही प्रकारचा थोडा देखील मूढभाव नाही, सर्वांचे तत्त्व जाणणारा आहे, असा तो सर्वज्ञ पुरुष आहे. अशा प्रकारचे लोक एकतर सिद्ध पुरुष असतात आणि दुसरे साधक असतात. असे हे साधक, साधुपुरुष, महात्मे मला सदैव भजतच असतात. मला सोडून जे दुसऱ्यांना भजतात, ते मला सर्वोत्तम म्हणून समजत नाहीत.</p>
<p class="TXT">आपण जसे म्हणता की, भगवंतांचे स्मरण सतत होत नाही. त्यामुळे असे सिद्ध होते की, भगवंतांव्यतिरिक्त त्याहून अधिक चांगली गोष्ट आपल्याला माहीत आहे. म्हणून तर दुसऱ्या गोष्टींचे भजन आपण करता. नाहीतर भगवंतांना सोडून इतरांना भजले असते काय? भगवंतांनी यापूर्वीच एक सिद्धांत सांगितला. या जगात एक क्षर पदार्थ आहे व दुसरा अक्षर—</p>
<p class="Shlok-Color-2">द्वाविमौ पुरुषौ लोके क्षरश्चाक्षर एव च। </p>
<p class="Shlok-Color-2">क्षर: सर्वाणि भूतानि कूटस्थोऽक्षर उच्यते॥ </p>
<p class="TXT-Right">(गीता १५।१६)</p>
<p class="TXT">या जगात दोन प्रकारचे प्राणी आहेत. एक म्हणजे क्षर व दुसरे म्हणजे अक्षर. सर्व भूतमात्र हे क्षर आहेत म्हणजेच भूत याचाअर्थ प्राण्यांची शरीरे क्षर आहेत व आत्मा जो आहे, तो अक्षर आहे.</p>
<p class="Shlok-Color-2">उत्तम: पुरुषस्त्वन्य: परमात्मेत्युदाहृत:। </p>
<p class="Shlok-Color-2">यो लोकत्रयमाविश्य बिभर्त्यव्यय ईश्वर:॥</p>
<p class="TXT-Right">(गीता १५।१७)</p>
<p class="TXT">उत्तम पुरुष असा आहे की, जो ह्या दोहोंपेक्षा वेगळा (क्षराच्या पलीकडे आणि अक्षरापेक्षा उत्तम) आहे, त्याचेच नांव परमात्मा होय. तीनही लोकांमध्ये व्याप्त होऊन तो सर्वांचे भरण-पोषण करतो. ज्याचे नाव ईश्वर आहे, त्यालाच पुरुषोत्तम असे म्हणतात. भगवंत म्हणतात, तो मीच आहे. परमात्मा असलेल्या मला जो पुरुषोत्तम म्हणून जाणतो, त्याच्याविषयी हे परीक्षण आहे की, सर्व भावांनी तो मलाच भजतो. सर्वभाव कसा आहे तर—</p>
<p class="Shlok-Color-2">त्वमेव माता च पिता त्वमेव, त्वमेव बंधुश्च सखा त्वमेव।</p>
<p class="Shlok-Color-2">त्वमेव विद्या द्रविणं त्वमेव, त्वमेव सर्वं मम देवदेव॥</p>
<p class="TXT">‘हे देवांच्या देवा! आपणच माझे माता-पिता, बंधु-बांधव, मित्र, स्वामी, गुरू, पती सर्व काही आहात आणि विद्या, धन इत्यादी देखील आपणच आहात.’ अशाप्रकारे सर्वभावाने जो माझी भक्ती करतो, तेव्हा त्याला दुसऱ्या गोष्टींची आवश्यकताच रहात नाही. आणि माझ्यापेक्षा दुसरी एखादी गोष्ट अधिक श्रेष्ठ आहे असे त्याला वाटते, तेव्हा तो तिलाच भजतो. तिचे सेवन करतो. नंतर तो हे तत्त्व जाणून, हे रहस्य समजून पुन्हा याच पहिल्या कामाला लागतो. जर तो नाही लागला, तर समजा की त्याला रहस्य समजले नाही. जेव्हा रहस्य जाणून ह्या कार्याला सुरुवात करतो, तेव्हा त्याला भगवत्प्राप्ती होते, परमपदाची प्राप्ती होते. मोक्षाची प्राप्ती होते. हेच आपल्या परमपित्याचे पुरलेले धन आहे. त्या महापुरुषाने त्या मुलाला त्याच्या वडिलांचे धन दाखवून दिले. त्याप्रमाणे त्याने प्रयत्न केला, त्याला धन मिळाले. धन मिळण्यास तर उशीर झाला नाही. त्रास झाला नाही. पुष्कळ वर्षे निघून गेली, परंतु पित्याचे धन अस्तित्वात असूनसुद्धा त्याला मिळाले नाही. त्या संपत्तीचे रहस्य जाणणारा कोणी महात्मा आला आणि ते त्याला लगेच मिळाले.</p>
<p class="TXT">तिसरी गोष्ट हि आहे, <span class="char-style-override-3">‘सुहृदं सर्वभूतानां ज्ञात्वा मां शान्तिमृच्छति।’ </span>सर्व प्र्राणिमात्रांचा मी सुहृद आहे, असे जाणणारा माणूस शांतीला प्राप्त होतो. म्हणजे परमशांतीला प्राप्त होतो. म्हणून भगवंत सर्व प्राणिमात्रांचेच सुहृद आहेत, अकारण दया आणि प्रेम करणारे आहेत. हा झाला शाब्दिक अर्थ. यातील तत्त्व जाणले पाहिजे. तत्त्व असे आहे की, भगवंत सर्वत्र आहेत. जड नव्हे, तर चेतन आहेत. आपण जे बोलत आहोत, ते भगवंत ऐकत आहेत. जी काही कृती करीत आहोत, ती भगवंत पहात आहेत. कारण ते सर्वज्ञ आहेत. हि गोष्ट आपण जाणून घेतली? एखादा म्हणाला, ‘होय जाणतो.’ ‘तर शांती मिळाली?’ म्हणाला, ‘नाही मिळाली’ म्हणजे त्याला समजले नाही. कारण ह्याचे फळ असे की, <span class="char-style-override-3">‘ज्ञात्वा मां शान्तिमृच्छति। मां ज्ञात्वा’</span> परमात्मा असलेल्या अशा मला तत्त्वाने जाणून मनुष्य परमशांतीला प्राप्त होतो. एखाद्याने म्हटले, यांत तत्त्व हा शब्द नाही. त्यांनी उत्तर दिले-अध्याहृत आहे, असे समजा. जे तुम्ही जाणता, ते जाणल्यामुळे शांती मिळत नाही. त्याला यथार्थ रूपाने जाणल्यामुळे शांती मिळते. एखादा भिकारी घरोघरी भीक मागत आहे आणि जिथे जाईल तिथे त्याला धक्काच मिळतो. एखाद्याने त्याला म्हटले, “इथे जवळच एक फार श्रेष्ठ प्रतीचा दाता आहे, त्याच्या घरी जो जातो, तो कधीही रिकाम्या हाताने परत येत नाही. त्याच्याकडे माणूस जे काही मागतो, तेच त्याला मिळते. इथे जवळच घर आहे.” मग त्याच्याबरोबर जाऊन त्याने त्याला सांगितले की, हे घर आहे. मग तो भिकारी काही मागितल्याशिवाय राहिल का? कधीच नाही. आपले दारिद्रॺकायमचे दूर होईल, अशा प्रकारची मागणी तो सादर करील. भुकेने व्याकूळ होऊन बाहेर रस्त्यावर तो लोळत राहील का? शक्यच नाही. या ठिकाणी भगवंत, की जो सर्वत्र विराजमान आहे, त्याला सुहृद म्हणून जाणून घेतल्यानेच शांती मिळते. सुहृद म्हणून जाणले तर आपल्या दाराशी भिकारी म्हणून पडलेल्याचा तो स्वामी दररोज सांभाळ करतो. न मागताच देतो आणि याचाना केली तर लगेचच मिळते. भगवंत विनाकारण दया आणि प्रेम करणारा असा सुहृद आहे, असे मानले तर आपण भगवंतांशिवाय इतर कुणावर प्रेम करू काय? कधीच नाही. मग अत्यंत दयाळू आणि अत्यंत प्रेम करणाऱ्या भगवंतांकडे आपण प्रेमाची याचना केल्याशिवाय राहू का? तो तर न मागताच सर्व काही देतो. तो तर कोणताही ‘ हेतू न धरता दयाळू आणि प्रेमळ आहे.’ त्याच्याव्यतिरिक्त कोणीच नाही. याहीपेक्षा आणखी एक मोठी गोष्ट म्हणजे, भगवंत अकारण दया आणि अकारण प्रेम करणारे आहेत, ह्या गोष्टीचे जेव्हा आपल्याला ज्ञान होईल, तेव्हा लक्षात येईल की, भगवंतांच्या ठिकाणी हा एक फार मोठा गुण आहे. भगवंतांच्या ठिकाणी हा सर्वश्रेष्ठ गुण आहे. मग त्याच वेळी आपणही सर्व प्राणिमात्रांच्या बाबतीत अत्यंत प्रेमळ आणि दयाळू होऊ. भगवंत हा एक असा पुरुष आहे की, जो अकारण प्रेम करणारा आहे आणि त्याला जो जाणतो, तो सुद्धा मग तसाच होतो—</p>
<p class="Shlok-Color-2">हेतु रहित जग जुग उपकारी। </p>
<p class="Shlok-Color-2">तुम्ह तुम्हार सेवक असुरारी॥ </p>
<p class="TXT">हे असुरारी! हेतुरहित प्रेम करणारे एक तर आपण आहात किंवा आपला भक्त आहे, दोघेच आहेत. तिसरा कोणीही नाही. म्हणून आपण हे जाणले पाहिजे की, रामासारखा या जगात अकारण प्रेम करणारा आणखी दुसरा कोणीही नाही. हि गोष्ट जाणून घेतल्यावर मग रामावर त्याचे अनन्य प्रेम जडेल.</p>
<p class="Shlok-Color-2">उमा, राम सम हित जग माहीं।</p>
<p class="Shlok-Color-2">गुरु मातु पिति बंधु कोउ नाहीं।</p>
<p class="TXT">‘हे पार्वती! रामासारखा हित करणारा, माता-पिता, गुरू, बंधू-बांधव इत्यादी कोणीही नाही. जेव्हा अशा प्रकारचे ज्ञान आपल्याला होईल की, भगवंतांसारखा हितैषी-प्रेमळ या जगात दुसरा कोणीही नाही, तेव्हा आपण भगवंतांना सोडून सांसारिक जड पदार्थांवर-उपभोगांवर कधी प्रेम करू का? जर आपण तसे प्रेम करत असू, तर आपण भगवंतांना जाणले नाही. भगवंतांच्या तत्त्व-रहस्याला जेव्हा आपण जाणून घेऊ, तेव्हा भगवंतांव्यतिरिक्त आपण दुसऱ्या कोणावरही प्रेम करू शकणार नाही. विषय-भोगांमुळे जर आपल्याला आनंद होत असेल, तर आपण भगवंतांना हेतुरहित प्रेम करणारा म्हणून कसे जाणू शकू? आपण इतर गोष्टींवर प्रेम करतो, याचाच अर्थ भगवंतांचे तत्त्व-रहस्य जाणत नाही. </p>
<p class="Shlok-Color-2">स्वारथ मीत सकल जग माहीं।</p>
<p class="Shlok-Color-2">सपनेहुँ प्रभु परमारथ नाहीं। </p>
<p class="TXT">उत्तरकाण्डात, भगवान श्रीरामांचा उपदेश ऐकून त्यावर प्रजा म्हणते की, हे प्रभू! या जगात सगळे स्वार्थाचे मित्र आहेत. मतलबाचे साथी आहेत. स्वार्थाला सोडून स्वप्नातदेखील मैत्री करणारा कोणीही नाही. फक्त भगवंत आणि भक्त यांव्यतिरिक्त कोणीही नाही. असे जो जाणतो, त्याचे भगवंतांच्या ठिकाणी अनन्य आणि विशुद्ध प्रेम जडते. भगवंतांवर प्रेम करणाऱ्यांमध्ये, भगवंतांना प्रियतम असणाऱ्यांमध्ये जी लक्षणे सांगितली आहेत, ती त्याच्या ठिकाणी येतात.</p>
<p class="Shlok-Color-2">अद्वेष्टा सर्वभूतानां मैत्र: करुण एव च। </p>
<p class="Shlok-Color-2">निर्ममो निरहंकार: समदु:खसुख: क्षमी॥ </p>
<p class="Shlok-Color-2">संतुष्ट: सततं योगी यतात्मा दृढनिश्चय:। </p>
<p class="Shlok-Color-2">मय्यर्पितमनोबुद्धिर्यो मद्भक्त: स मे प्रिय:॥</p>
<p class="TXT-Right">(गीता १२।१३-१४)</p>
<p class="TXT">कोणत्याही प्राणिमात्रांच्या ठिकाणी जो द्वेषभाव ठेवत नाही, तो माझा भक्त मला प्रिय आहे. कारण की, जो सर्वांचा सुहृद असतो, त्याचा कोणाशीही द्वेषभाव रहात नाही आणि द्वेषभाव असेल, तर तो सर्वांचा सुहृद होऊ शकत नाही. ज्याची मैत्री ममतारहित आहे, हेतूशिवाय मैत्री आहे, म्हणजे काहीही कारण नसलेली, सर्वांच्या ठिकाणी मित्रता आहे, मैत्री आहे, मित्राप्रमाणेच भाव आहे, सर्वांवर हेतुरहित दया आहे, म्हणजेच भगवंत हेतुरहित दयाळू आहेत आणि तो पुरुषदेखील हेतुरहित दयाळू आणि प्रेमळ आहे. काहींनी म्हटले, हेतुरहित या शब्दाचा अर्थ स्पष्ट झाला नाही. तेव्हा म्हटले, पुढे चला. ‘निर्ममो’ म्हणजे कुणावरही ममत्व नाही. हा माझा भाऊ आहे, हा मुलगा आहे, काका आहे, नातेवाईक आहे, हि सगळी नाती लक्षात घेऊन तो सगळ्ॺांवर दया करत नाही. ‘निरहंकार:’ असे असूनसुद्धा त्याला असा अहंकार नसतो की, मी हेतुरहित दयाळू आहे किंवा प्रेमळ आहे. अहंकाराचा त्याच्या ठिकाणी नाव, पत्तादेखील नसतो. ‘समदु:खसुख:’ सुख आणि दु:खाची प्राप्ती जेव्हा त्याला होते, तेव्हा ‘हा भगवंताने पाठविलेला पुरस्कार आहे.’ असे समजून तो त्यावेळी समचित्त असतो. ‘क्षमी’ म्हणजे एखाद्या माणसाने केवढा मोठा जरी अपराध केला, तरी त्या अपराधाला तो अपराध म्हणून समजत नाही. अपराध समजून त्याला क्षमा करणे तर दूरच. तो अपराध आहे हे तो मानतच नाही. जसे एखाद्या वर्ष-सहा महिन्याच्या मुलाने आपल्या पित्याची मिशी पकडून ओढली, तर तो त्याचा अपराध मानला जातो का? वडील म्हणतात-याचा हा अपराध नाहीच मुळी. किंवा आई त्याला मारत असेल, तर त्यामागील तत्त्वसुद्धा त्याला समजत नाही. तर कधी उठवून वडिलांना मुकाही देतो. एक वर्षाचा मुलगा आहे. त्याला काय समजणार? त्याच्या अपराधाला ‘अपराध आहे’ असे त्याचा पिता मानतच नाही. त्याचप्रमाणे एखादा वैद्य एखाद्या रोग्याला पहायला जातो. रोगी सन्निपात ज्वरात आहे किंवा उन्मत्त आहे. म्हणजेच तीनही दोष प्रकुपित झाले आहेत, त्यामुळे तो बडबडत आहे. शिव्या देत आहे किंवा जो जवळ येईल त्याला मारतसुद्धा आहे. वैद्याला पण मारतो. परंतु वैद्य त्याच्या अपराधाला अपराध म्हणून मानतच नाही. कारण तो रोगी उन्मत्त झालेला असतो, त्याला कोणत्याच गोष्टीचे ज्ञान नसते. वैद्याने जरी त्याला थप्पड मारली, तरी त्याचेही त्याला ज्ञान नसते. अशा प्रकारे या जगात सर्वसाधारण माता-पिता किंवा वैद्यदेखील त्याच्याकडे लक्ष देत नाहीत, तर मायेमध्ये उन्मत्त असलेल्या माणसाच्या कृतीकडे ज्ञानी, महात्मा पुरुष कसे लक्ष देईल? म्हणून तो अशा प्रकारच्या अपराधाला अपराध म्हणून मानत नाही. <span class="char-style-override-3">‘संतुष्ट: सततं योगी’</span> अशा प्रकारचा योगी महापुरुष प्रत्येक वेळी आनंदात मग्न असतो. संतुष्ट असतो. परमेश्वराच्या स्वरूपात मग्न असतो. ‘यतात्मा’ ज्याने मनाला वश करून घेतले आहे. <span class="char-style-override-3">‘मय्यर्पितमनोबुद्धि:’</span> दृढनिश्चयपूर्वक ज्याने मनाला आणि बुद्धीला माझ्या ठिकाणी अर्पण केले आहे, असा माझा भक्त मला प्रिय आहे. मन आणि बुद्धी यांना भगवंतांच्या ठिकाणी समर्पित करणाऱ्याला भगवंतांव्यतिरिक्त दुसरी कोणतीही वस्तू नसतेच. त्याचे मन एका भगवंतांशिवाय आणखी दुसऱ्या वस्तूचे कधी चिंतन करीतच नाही. त्याचे मन जेथे जाते, तेथेच तो भगवंतांच्या स्वरूपाचे चिंतन करू लागतो. असा माझा भक्त मला प्रिय आहे. हि लक्षणे त्याच्या ठिकाणी घडतांना दिसतात. भगवंत सगळ्ॺांचा सखा आहे म्हणून भक्त देखील सगळ्ॺांचा मित्र होतो. जरी आपण सर्वांचे सुहृद नाही बनलो तरी कमीत कमी परमदयाळू अशा परमेश्वराजवळ जाऊन रडलो, तर दु:खविरहित होऊ. मग भगवंतांच्या प्राप्तीचा जो अभाव आहे, त्या परमेश्वराला प्राप्त करून घ्यावे, म्हणजेच परमशक्तीला प्राप्त करून घ्यावे. अशाप्रकारे भगवंतांना जो जाणतो, तो भगवंतांकडून पूर्ण फायदा घेऊन त्यांची प्राप्ती करून घेतो. जसे एखादा भिकारी कोणा एका श्रीमंत माणसाला भेटून आपले दारिद्रॺ दूर करूनच घेतो, त्याप्रमाणे आपल्या आत्म्याला तृप्त करणे, शांती प्राप्त करणे, हे सामान्य फायदे आहेत. विशेष फायदा घेण्यासाठी त्याच्याचप्रमाणे होणे होय. परमशांती तर त्याला मिळतेच, शिवाय भगवंतांना तो प्राप्त होतो. तसेच भगवंत म्हणतात की, <span class="char-style-override-3">‘मम साधर्म्यमागता:’ </span>माझ्यासारखा धर्म असणारा तो होतो, म्हणजेच जसा मी आहे तसाच तो होऊन जातो. हे भगवंतांनी गीतेच्या (१४।२) या श्लोकात सांगितले आहे. हे रहस्य मी आपल्याला सांगितले. आपण याचे तत्त्व आणि रहस्य जाणून घेतले पाहिजे. जाणायचे हेच की, त्यांच्यासारखे आपण व्हावे.</p>


<p class="Page-Break"> </p>
<p class="Heading" id="toc_marker-10">भगवान श्रीकृष्णांचे चिंतन</p>
<p class="TXT">भगवंतांचे ध्यान करण्यासाठी एकांत आणि पवित्र स्थान असले पाहिजे. जेथे काही अडथळा नाही, कोणी गडबड गोंधळ करीत नाही, असे शांत ठिकाण पाहिजे. दर्भ किंवा कांबळ किंवा दोन्हीही असलेले असे आसन असावे. त्यावर सुखाने मांडी घालून स्थिरपणे बसावे. अगदी हालचाल करू नये आणि जरी शेजारी कोणी एखादा बसला असेल, तर त्याच्यापासून थोडे दूर बसावे. महर्षी पतंजलींनी म्हटले आहे—<span class="char-style-override-3">‘स्थिरसुखमासनम्।’</span> आसन असे असले पाहिजे की, ज्यावर स्थिरतापूर्वक, सुखपूर्वक हालचाल न करता बसता येईल. भगवंतांनी गीतेत सांगितले आहे—<span class="char-style-override-3">‘समं कायशिरोग्रीवम्।’</span> काया, शिर आणि मान ताठ व सरळ ठेवली पाहिजे. सम असले पाहिजे. तसेच मेरुदण्ड सरळ असला पाहिजे. आसनावर बसल्यानंतर या जगातील निरनिराळ्ॺा प्रकारच्या ज्या कामना आहेत, त्या सगळ्ॺांना प्रयत्नपूर्वक दूर केले पाहिजे आणि आसक्तिरहित असले पाहिजे. ऐहिक जगातील सुखबुद्धीमुळे त्यांच्या ठिकाणी आसक्ती आणि विषयांचे चिंतन होते. आसक्ती निर्माण झाल्यामुळे त्यांच्या ठिकाणी कामना उत्पन्न होते. संसारात जर कोठेही आसक्ती नसेल, तर कामनाही उत्पन्न होत नाही. या जगातील पदार्थांच्या बाबतीतील सुखबुद्धी अज्ञानामुळे होते. खरे पाहता या जगात सुख नाहीच. शेवटी संसार हा विनाशशील आणि अनित्य आहे. म्हणून त्याला विसरून जायला हवे. हे जग नाशवन्त आणि क्षणभंगुर आहे, असे जाणून संकल्परहित व्हावे. जर त्यात थोडी देखील सत्ता किंवा आसक्ती असेल, तर ती दूर केली पाहिजे. आणि नंतर ध्यान केले पाहिजे. असे लक्षात ठेवले पाहिजे की, भगवंत निर्गुण-निराकार-रूपात, सदा-सर्वदा-सर्वत्र आहेत आणि हेच भगवंत प्रथम सगुण-निराकार रूपात प्रकट होतात आणि नंतर सगुण-साकार रूपात प्रकट होतात. आकाशात ज्याप्रमाणे जल हे निराकार रूपाने सदैव असते आणि तेच जल वाफेच्या रूपाने प्रकट होऊन मेघांचे रूप धारण करते आणि पाणी किंवा बर्फाच्या रूपाने बरसू लागते. यावरून लक्षात येईल की, आकाशात जे निराकार स्वरूपातील जल आहे, तेच मेघांच्या रूपात, थेंबांच्या स्वरूपात आणि बर्फाच्या रूपातही आहे. याचप्रमाणे जो निर्गुण-निराकार परमेश्वर आहे तो सगुण-निराकाराच्या रूपात प्रकट होऊन नंतर महान प्रकाश रूपात सगुण-साकार रूपाने प्रकट होतो. मूलत: विचार केला, तर सगुण-निर्गुण, साकार-निराकार अशी भगवंतांची सगळी रूपे एकच आहेत.</p>
<p class="TXT">सत्-चित्-आनंद परमात्म्याशिवाय दुसरी कोणतीही वस्तू नाही. जर कोणी विचारले की, पाणी हे विकारी आहे, म्हणजे भगवंत देखील विकारी आहेत काय? ब्रह्म हे निर्विकार आहे. त्यात कोणताही विकार म्हणजे बदल होत नाही. विकारांनी भरलेल्या अज्ञानी लोकांना आपला विकार ब्रह्मामध्ये दिसू लागतो. ब्रह्मामध्ये कोणताही विकार नाही. आकाश जसे अगदी निर्मळ आहे, त्यापेक्षाही अधिक निर्मळ भगवंत आहेत. भगवंतांचे भक्त, भगवंतांच्या सगुण-साकार रूपाला बघण्याची इच्छा करतात. यांच्या प्रेमामुळे निराकार भगवंत साकार रूपात प्रकट होतात. त्या भगवंतांचे जे गुण आहेत, ते सगळे दिव्य आणि चैतन्यमय आहेत. भगवंतांचे साकार रूपदेखील चेतन आहे. भगवंत जेव्हा कधी तरी अवतार घेतात, तेव्हा आपल्यावर मायेचा पडदा घालून घेतात आणि खरे रूप लपवून ठेवतात; परंतु भक्तांसमोर आपले खरे रूप प्रकट करतात. ज्यामुळे भक्तांची दृष्टीदेखील दिव्य होते. त्यामुळे ते भगवंतांच्या त्या दिव्य आणि सगुण स्वरूपाला पाहू शकतात. आपण जर असे विचारले की, भगवंतांचे स्वरूप अलौकिक, दिव्य आणि चिन्मय गुणांनी संपन्न आहे, मग अशा भगवंतांचे स्वरूप सगुण-साकार रूपात कसे प्रकट होते? याचे उत्तर असे आहे की, भक्तांच्या प्रेमामुळे! तेव्हा भक्तांच्या प्रेमामुळे भगवंत येतात, हि काही युक्ति-संगत गोष्ट नाही. निर्गुण-निराकार ब्रह्म सगुण-साकार रूपात येते, हि त्यांची लीला आहे. भगवंत अशक्य असलेले देखील शक्य करू शकतात. त्यांच्याबाबतीत कोणतीही गोष्ट अशक्य नाही. सगळे साकार पदार्थ पूर्वी निराकारच होते. <span class="char-style-override-3">‘अव्यक्ताद् व्यक्तय: सर्वा:’</span> गीता (८।१८). ह्या अव्यक्तातून सगळ्ॺा व्यक्तता, त्या अमूर्तातून सगळ्ॺा मूर्तरूप झाल्या आहेत. जेवढे मूर्तिमान पदार्थ आहेत, त्यांची दोन रूपे प्रत्यक्षात दिसतात. मी जसे पाण्याविषयी सांगितले, तसे अग्नीच्या बाबतीत समजावे. आगकाडीत असलेला जो अग्नी, तो निराकार आहे. घर्षणामुळे तो प्रकट होतो-साकार रूपात येतो. अशाच प्रकारे पृथ्वीचे जे आदी स्वरूप आहे, ते निराकारच आहे. नंतर ते साकाररूपात येते. तेव्हा सगळे साकार पदार्थ पूर्वी निराकारच होते; परंतु आता साकार रूपात आले आहेत. परंतु हे पदार्थ विकारी आहेत. परमात्मा तर निर्विकार आहे. आपल्या प्रकृतीला ताब्यात आणून तो योगमायेने प्रकट होतो. त्याचे यथार्थ रूप सर्वांना दिसू शकत नाही. </p>
<p class="Shlok-Color-2">नाहं प्रकाश: सर्वस्य योगमायासमावृत:।</p>
<p class="TXT-Right">(गीता ७।२५) </p>
<p class="TXT">भगवंत म्हणतात, मी सगळ्ॺांना दिसू शकत नाही. योगमायेने आवृत होऊन राहतो. <span class="char-style-override-3">‘मूढोऽयं नाभिजानाति।’</span> अज्ञानी पुरुष मला जाणत नाहीत. <span class="char-style-override-3">‘लोको मामजमव्ययम्।’</span> मी जो अज आणि अविनाशी आहे, अशा परमात्मस्वरूप मला मूढ लोक जाणत नाहीत. भक्तांच्या समोर मात्र मी तो पडदा दूर करतो. म्हणून ते आमचे खरे स्वरूप पाहू शकतात. भगवंतांचा साक्षात्कार होण्यामागे प्रेम हेच खरे कारण आहे. जेथे प्रेम असते, तेथेच भगवंत प्रकट होतात. रामचरितमानसातील बालकाण्डात, देवतांच्या सभेमध्ये भगवान शंकरांनी हेच म्हटले आहे—</p>
<p class="Shlok-Color-2">हरि ब्यापक सर्वत्र समाना।</p>
<p class="Shlok-Color-2">प्रेम ते प्रगट होहिं मैं जाना॥</p>
<p class="TXT">म्हणजेच हरि-परमात्मा सर्व ठिकाणी पूर्णरूपाने व्याप्त आहे. तो प्रेमानेच प्रकट होतो. <span class="char-style-override-3">‘हरिर्हरति पापानि’</span> हरि-शब्दाचा अर्थ आहे, हरण करणे. ‘हरि’ शब्दाच्या उच्चाराने सगळी पापे दूर होतात. ‘हरि’ शब्द म्हणजे परमात्म्याचे नाव होय आणि तो सर्व पापांचे हरण करणारा आहे. म्हणूनच तर त्याचे नाव ‘हरि’ आहे. तशी तर भगवंतांची अनेक नावे आहेत-सच्चिदानंद परमात्मा, सत्-चित्-आनन्दघनाची बरीच नावे आहेत. परंतु प्रभूंचे हे नाव वैशिष्टॺपूर्ण आहे. वेदातल्या कोणत्याही मंत्राचा उच्चार करताना तो ‘हरि: ओम्’ अशा पद्धतीने ‘हरि’ शब्द ‘ओम्’ शब्दाबरोबर उच्चारला जातो. म्हणून या शब्दाचे विशेष महत्त्व आहे. शब्दार्थाच्या दृष्टीने पाहिले तर ‘हरि’ शब्दाला विशेष महत्त्व आहे. आपण ह्याच शब्दाने त्यांना हाक मारली पाहिजे. ते आपल्या सर्व पापांचा नाश करतील. परमात्मा सर्वत्र व्याप्त आहे.</p>
<p class="TXT">भगवान श्रीकृष्णांचे ध्यान आपण प्रेमपूर्वक मुग्ध होऊन केले पाहिजे. कारण भगवंत प्रेमानेच साक्षात प्रकट होतात. जेव्हा आपण अधिक तन्मय होऊन भगवंतांचे ध्यान करतो, तेव्हा भगवंत तेथे त्याचवेळी साक्षात प्रकट होतात. दुर्वासमुनींच्या आगमनाच्या वेळी द्रौपदीने मोठॺा करुण भावनेने भगवंतांचे ध्यान केले होते व धावा केला होता. ती म्हणाली—‘हे नाथ! हे गोपाल! हे गोविंद! हे दामोदर!’ अशा प्रकारे भगवंतांच्या नामांचे संकीर्तन केल्यावर त्याचवेळी भगवंत एकदम प्रकट झाले. कीर्तन केल्याने जर भगवंत प्रकट होतात, तर ध्यान लावले असताना प्रकट होतील, यात काय मोठेसे! ध्यान करणे आपल्या अधीन आहे. आपणदेखील तशाच प्रकारचे भगवंतांचे कीर्तन-चिंतन केले पाहिजे.</p>
<p class="TXT">सूरदासजी म्हणतात—</p>
<p class="Shlok-Color-2">बाँह छुड़ाए जात हौ निबल जान के मोय। </p>
<p class="Shlok-Color-2">हृदय से जब जाओगे पुरुष बदूँगा तोय॥</p>
<p class="TXT">आपण आम्हांला दुबळे समजून, हात सोडून जात आहात. परंतु आपण तर माझ्या हृदयात वसलेले आहात. त्यातून बाहेर पडून आपण जाल, तर मी आपल्याला सामर्थ्यसंपन्न समजेन, पुरुष समजेन. हे त्यांनी प्रेमाने म्हटले होते. हा प्रेमातील विनोद आहे. ह्यातून भगवंतांचा तिरस्कार केला आहे, असे समजू नये.</p>
<p class="TXT">भगवान श्रीकृष्णांचे ध्यान करण्यापूर्वी एकत्वभावाने, समभावाने मागेही नाही आणि पुढेही नाही, जोरात किंवा हळूही नाही, एकमेकांच्या लयीत लय मिळवून करुण भावनेने मुग्ध होऊन भगवंतांचे वारंवार संकीर्तन केले पाहिजे—</p>
<p class="Shlok-Color-2">‘श्रीकृष्ण गोविन्द हरे मुरारे, हे नाथ नारायण वासुदेव।’</p>
<p class="TXT">भगवन्नामाचे कीर्तन करत असताना असा भाव असला पाहिजे की, भगवंत सगुण-निराकार-रूपाने सर्व ठिकाणी परिपूर्ण होत आहेत. भगवंतांचे जे दिव्य गुण आहेत, ते सर्वत्र समभावाने परिपूर्ण आहेत. भगवंतांचे स्वरूप सत्-चित्-आनंदघन आहे. भगवंतांचे स्वरूप सत् (सत्तारूपा) ने, चित् (बोधस्वरूप-ज्ञानस्वरूपा) ने आणि आनंदस्वरूपाने सर्व ठिकाणी समभावाने स्थित आहे. त्यांचे स्वरूप आकाशापेक्षासुद्धा मोठे अनंत, सम, निराकार, आणि सर्वव्यापक आहे. तो परमात्मा आनंदरूपाने सर्व ठिकाणी उपस्थित आहे. जो चेतन आहे तोच आनंद आहे, जो आनंद आहे तोच चेतन आहे. या जगात आपल्याला जो समभाव दिसतो, तो सात्त्विक गुण आहे, मायेचा सात्त्विक भाव आहे. म्हणून सात्त्विक गुण असताना देखील त्याला आपण जड म्हणू शकतो. अशाप्रकारे आकाशाचे जे अनंतत्व आहे, ते जड आहे. आकाशाचे स्वरूप चिन्मय आणि आनंदमय नाही; परंतु परमात्मा चेतनास्वरूप, ज्ञानस्वरूप आणि आनन्दस्वरूप आहे. भावरूप आहे, प्रेमरूप आहे, अमृतमय आहे, आनंदमय आहे, रसमय आहे—हे सगळे शब्द भगवंतांच्या स्वरूपाविषयी वर्णन करतात आणि स्वरूपच गुणांच्या रूपाने प्रकट होत असते. म्हणून स्वत: भगवंत चेतन आहेत अणि त्यांचे गुण देखील चिन्मय आहेत. आपण लक्षपूर्वक पहा, सगळीकडे आनंदही आनंदच अनुभवाला येत आहे. जणू काय आपण सगळे अमृतरूपी आनंदसागरात डुंबत आहोत. हि जी शांती अनुभवाला येत आहे, ती भगवंतांमुळेच आहे. म्हणून हे भगवंतांचेच स्वरूप आहे. अशाच प्रकारे भगवंतांच्या ठिकाणी क्षमा, शांती, समता, संतोष, सरलता इत्यादी अनंत दिव्य गुण आहेत. आपल्याला जेवढे गुण दृष्टिगोचर होतात, त्यापेक्षा कितीतरी अधिक गुण की, जे आपल्याला माहीतही नाहीत, असे त्यांच्या ठिकाणी अस्तित्वात आहेत. प्रकृतीचा जो सात्त्विक भाव ज्याला आपण महत्तत्त्व म्हणतो किंवा समष्टिबुद्धी म्हणतो, त्या बुद्धिरूपी आरशात भगवंत दिसत आहेत. भगवंतांचे हे भाव प्रकट होत आहेत, म्हणजेच भगवंत वास्तविकरीत्याचिन्मयच आहेत. भगवंतांच्या स्वरूपाचा, भावांचा आणि गुणांचा हा समूह शुद्धबुद्धी आणि समत्वबुद्धीत येतो. हे गुण भावामध्ये आल्यामुळे सात्त्विक गुण म्हणून म्हटले जातात. प्रकृती जड असल्यामुळे आपण तिला जड म्हणतो. परंतु जे बुद्धीच्या अंतर्गत येतात, ते बुद्धीशी जोडलेले असल्यामुळे जडाप्रमाणे भासतात. परंतु प्रत्यक्षात भगवंत बिंबरूपात आहेत, चिन्मय स्वरूप आहेत. हे गुण वर खाली, डावीकडे उजवीकडे सगळीकडे प्रकट होत आहेत. भगवंत आधी निर्गुण-निराकार स्वरूपात होते आणि आता सगुण-साकार दिव्य स्वरूपात प्रकट झाले. एका महान प्रकाशरूपात प्रकट झाले की, ज्याचा आपण डोळ्ॺांनी अनुभव घेऊ शकतो. सूर्योदयापूर्वी एक मिनिट या जगात महान प्रकाश निर्माण होतो. त्याचे कारण म्हणजे तो महान प्रकाश भगवंताचे स्वरूप आहे. त्यांच्याच प्रकाशामुळे सूर्य, चंद्र आणि तारांगण तसेच विद्युत इत्यादी हे सगळे प्रकाशमान होतात. तोच एक प्रकाशाचा महान पुंज म्हणजे भगवान श्रीकृष्णांचे स्वरूप होय आणि तो प्रकाशाचा पुंज असल्यामुळे साकाररूपाने आपल्याला दिसू लागतो. म्हणून भगवान गोविंदाला आवाहन केले पाहिजे. आवाहन करण्याने भगवंत लगेच प्रकट होतात—</p>
<p class="Shlok-Color-2">गोविन्द गोविन्द गोविन्द कृष्ण।</p>
<p class="Shlok-Color-2">गोविन्द गोविन्द गोविन्द हरे॥</p>
<p class="Shlok-Color-2">कृष्ण मुरारे दीन बिहारे।</p>
<p class="Shlok-Color-2">गोविन्द गोविन्द गोविन्द हरे॥</p>
<p class="Shlok-Color-2">गोविन्द गोविन्द गोविन्द कृष्ण।</p>
<p class="Shlok-Color-2">गोविन्द गोविन्द गोविन्द हरे॥</p>
<p class="Shlok-Color-2">कृष्ण मुरारे नैनोंके तारे।</p>
<p class="Shlok-Color-2">गोविन्द गोविन्द गोविन्द हरे॥</p>
<p class="Shlok-Color-2">गोविन्द गोविन्द गोविन्द कृष्ण।</p>
<p class="Shlok-Color-2">गोविन्द गोविन्द गोविन्द हरे॥</p>
<p class="Shlok-Color-2">कृष्ण मुरारे मन के चुरारे।</p>
<p class="Shlok-Color-2">गोविन्द गोविन्द गोविन्द हरे॥</p>
<p class="Shlok-Color-2">गोविन्द गोविन्द गोविन्द कृष्ण।</p>
<p class="Shlok-Color-2">गोविन्द गोविन्द गोविन्द हरे॥</p>
<p class="Shlok-Color-2">कृष्ण मुरारे गोपियोंके प्यारे।</p>
<p class="Shlok-Color-2">गोविन्द गोविन्द गोविन्द हरे॥</p>
<p class="Shlok-Color-2">गोविन्द गोविन्द गोविन्द कृष्ण।</p>
<p class="Shlok-Color-2">गोविन्द गोविन्द गोविन्द हरे॥</p>
<p class="Shlok-Color-2">कृष्ण मुरारे प्रेम पियारे।</p>
<p class="Shlok-Color-2">गोविन्द गोविन्द गोविन्द हरे॥</p>
<p class="Shlok-Color-2">गोविन्द गोविन्द गोविन्द कृष्ण।</p>
<p class="Shlok-Color-2">गोविन्द गोविन्द गोविन्द हरे॥</p>
<p class="Shlok-Color-2">कृष्ण मुरारे दीन बिहारे।</p>
<p class="Shlok-Color-2">गोविन्द गोविन्द गोविन्द हरे॥</p>
<p class="TXT">आनंद आहे, आनंद आहे, आनंद आहे. बघा किती आनंद होत आहे. महान प्रकाशाच्या रूपात प्रकट होत मूर्तिमंत दिव्य रूपाने आकाशात प्रकट होणाऱ्या भगवंतांचे रूप किती अलौकिक आहे! अहाहा, आनंद, आनंद, आनंद, पूर्णानंद, पूर्णानंद, पूर्णानंद!</p>
<p class="Shlok-Color-2">नाथ सकल साधन मैं हीन।</p>
<p class="Shlok-Color-2">कीन्ही कृपा जानि जन दीना॥</p>
<p class="TXT">भगवान श्रीकृष्ण आकाशात शोभून दिसत आहेत. त्यांची आकृती जवळ जवळ साडेचार फूट उंच आहे आणि वय जवळ जवळ बारा वर्षांचे आहे. भगवंत आकाशात खूपच सौंदर्याने झळकत आहेत. त्यांचे चरण अतीव सुंदर आहेत. चरणांच्या तळव्यावर गुलाबी रंगाची छटा आहे आणि ऊर्ध्वरेषा आहेत. बोटांच्या तळभागावर चक्र आणि शंखाकार रेषा आहेत आणि तळव्याच्या मध्यभागी ध्वजा, अंकुश आणि वज्रचिन्हे आहेत. भगवंत आता आणखीनच जवळ आले आहेत. म्हणून त्यांच्या चरणांचा वरचा भाग देखील दिसू लागला आहे. ते अतिशय कोमल आहेत. त्यांना स्पर्श केल्याने शरीरावर रोमांच उभे राहतात आणि आनंदाच्या लहरी उठू लागतात. ज्याप्रमाणे सागरात लाटा उसळतात त्याप्रमाणे शरीरात आनंदाच्या ऊर्मी उसळू लागतात. भगवंतांचे चरण आणि बोटेदेखील अप्रतिम सुंदर आहेत. नखांमध्ये वेगळीच प्रभा आहे. भगवंतांनी नूपुर बांधले आहेत. दोन्ही घोटे, दोन्ही पाय आणि पोटऱ्या अतिशय सुंदर आहेत. पीतांबर नेसलेला आहे. त्यामुळे भगवंतांचे रूप अधिकच शोभून दिसतआहे. पीतांबर तलम आहे. त्यामुळे त्यातून भगवंतांचे स्वरूप झळकणारे, चमकणारे असे अगदी प्रत्यक्षपणे दिसत आहे. भगवंतांनी केशरी रंगाचा अंगरखा परिधान केला आहे, तो देखील अतिशय तलम आहे. त्यातूनदेखील भगवंतांचे रूप आतून चमकत आहे. गळ्ॺात अतिशय सुंदर अशी वनमाला धारण केली आहे. फुलांच्या बरोबरच माळेत तुलसीदलाचे घोस गुंफलेले आहेत. गळ्ॺात मोत्यांची माळ आहे. त्यातही गुंजा ओवलेल्या आहेत. भगवंतांनी गळ्ॺात रत्नाची कण्ठी आणि रत्नजडित हारदेखील घातला आहे. भगवंतांचे दोन्ही बाहू गुडघ्यापर्यंत लांब आहेत. भगवंत बासरी वाजवीत आहेत. डाव्या हाताने बासरी धारण केली आहे आणि उजव्या हाताने ते सूर फिरवीत आहेत. बासरीचा पुढचा भाग भगवंतांच्या अधरोष्ठावरआहे, जणू ती बासरी भगवंतांच्या अधरातील अमृत (ओठातून पाझरणारे अमृत) प्राशन करीत आहे. भगवंतांनी डाळिंबी रंगाचा एक दुपट्टादेखील परिधान केला आहे. भगवंतांचे दोन्ही हात लांब, तेजस्वी आणि गुळगुळीत आहेत. बोटात आंगठी आणि बाहूंवर अंगद बांधलेले आहेत. भगवंतांचे खांदे पुष्ट आणि फारच सुरेख आहेत. छाती रुंद आणि मान उंच आहे. त्यांचे लाल ओठ पिकलेल्या बिंबफलाप्रमाणे किंवा माणकांप्रमाणे चमकत आहेत. ते जेव्हा बोलतात, तेव्हा त्यांची वाणी अमृताप्रमाणे प्रिय वाटते. जणू तिच्यात प्रेम भरलेले आहे. ते जेव्हा ओठ उघडतात, त्यामुळे मनुष्य मंत्रमुग्ध होतो आणि दंतपंक्ती जणू मोत्यांच्या ओळीच वाटतात. भगवंतांची वाणी सुंदर, अर्थपूर्ण आणि प्रेमाने ओथंबलेली आहे. ती अत्यंत मधुर आणि कानांना अमृताप्रमाणे प्रिय वाटते. भगवंतांपासून एक दिव्य सुगंध येत आहे. तो अतिशय मधुर आणि आपल्या नासिकेला अमृताप्रमाणे प्रिय वाटत आहे. भगवंतांचे दोन्ही कान अत्यंत सुंदर आहेत आणि कानांत रत्नजडित कुण्डले आहेत. ती मकराकृती आहेत. आणखी नासिका फारच सुंदर आहे. दोन्ही गाल पीतरंगाच्या प्रभेने खूपच चमकत आहेत. भगवंत अगदी श्यामवर्ण आहेत परंतु गालांवर गुलाबी रंगाची झळाळी आहे. कानातील कुण्डलांची प्रभा गालांवर पडल्यामुळे त्यांची शोभा अधिकच वृद्धिंगत झाली आहे. भगवंतांचे दोन्हीही नेत्र उघडलेले आहेत आणि ते चंचल आहेत. उमललेल्या दोन नीलकमलांप्रमाणे ते दिसत आहेत. भगवंतांच्या डोळ्ॺांची आकृती कमळाच्या पाकळ्ॺाप्रमाणे आहे आणि त्यांचे डोळे कमलपुष्पाप्रमाणे प्रफुल्लित आहेत. भगवंतांचे मुखदेखील गुलाबपुष्पाप्रमाणे उमललेले आहे. भगवंत हसत असताना जणू प्रेमाचा वर्षाव करीत आहेत.आता भगवंत पुन्हा आकाशाकडे ऊर्ध्व दिशेला जात आहेत. आकाशातून आपणा सर्वांवर ते प्रेमाचा वर्षाव करीत आहेत. आपण सगळे प्रेममुग्ध होत आहोत. प्रेमच आनंदाच्या स्वरूपात दिसत आहे. त्याला आपण आनंद म्हणा किंवा प्रेम म्हणा. त्यात एक असा काही अलौकिक रस आहे, म्हणूनच त्याला आपण रसही म्हणू शकतो.</p>
<p class="TXT">भगवंत सगळ्ॺांकडे समभावाने पाहतात, म्हणून प्रभूंचे नाव समदर्शी असे आहे. ते जणू समत्वाचा वर्षाव करीत आहेत आणि आपण समभावात मग्न झालो आहोत. आपल्यातीत विषमता दूर झाली आहे. तेथे राग-द्वेष माया इत्यादींचे कोणतेही सैन्य येऊ शकत नाही. भगवंत जेथे विराजमान असतात, तेथून माया शेकडो कोस दूर जाते. भगवंत आपल्या नयनांनी जणू शांतीचा वर्षाव करीत आहेत. भगवंत साक्षात क्षमारूप आहेत. भगवंतांमध्ये अनंत गुण आहेत आणि आपल्या नेत्रांनी ते त्यांना संपूर्ण जगात पसरवीत आहेत, विखरून टाकीत आहेत. संपूर्ण विश्व म्हणजे संपूर्ण ब्रह्माण्ड त्या गुणांनी परिपूर्ण होत आहे. नेत्रांच्या द्वारा विकसित होऊन त्यांच्या हृदयातील उत्तम भावांची जणू वृष्टी होत आहे. असे वाटते की, जणू गुणांना पूर आलेला आहे. त्यांच्या भावनांचा सागर उसळत आहे आणि त्या सागरात आपण सगळे लोक मग्न आहोत. क्षमा, दया, शांती, समता, संतोष, सरलता इत्यादी त्यांचे अनेक गुण आहेत. भगवंत स्वत: बोधस्वरूप, ज्ञानस्वरूप आणि आनंदस्वरूप आहेत. आनंदघन असे हे परमात्मरूप भावरूपाने, गुणरूपाने, आपल्या ठिकाणी उत्तमभावरूपात परिपूर्ण होत आहे. त्यांचे नेत्र उमललेल्या कमलपुष्पाप्रमाणे असून ते चंचल आहेत. आणि कमलपुष्पातील पाकळ्ॺांमध्ये जशा तांबूस रेषा असतात त्याप्रमाणे त्यांच्या नेत्रांच्या मध्यभागी तांबूस रेषा आहेत. भुवया भ्रमरांप्रमाणे आहेत आणि त्या खूपच सुंदर असून कपाळ चमकत आहे. त्यावर श्रीधारी टिळा आहे. माथ्यावरील काळा केशकलाप भ्रमराप्रमाणे असून मस्तकावर खूपच चमकणारा असा मोरमुकुट आहे, त्यात सोन्याच्या तारेने गुंजा आणि मोती गुंफलेले आहेत. मुकुट फारच सुंदर प्रकारे चमकत आहे. अशा स्वरूपात भगवंत आकाशात उभे आहेत. भगवंतांचे संपूर्ण शरीर अगदी श्यामवर्ण असून त्यात अलौकिक असे तेज आहे. आकाशातील पौर्णिमेचा चंद्र ज्याप्रमाणे आपले चांदणे संपूर्ण ब्रह्मांडात पसरवितो त्याप्रमाणे आकाशस्थित भगवंत आपला प्रकाश चहूबाजूंनी पसरवीत आहेत. भगवंतांचे संपूर्ण रूपच अलौकिक आणि अद्भुत आहे. आकाशस्थित भगवंत हसत आहेत. आपण भगवंतांची प्रार्थना करीत आहोत की, हे प्रभो! आकाशात आपले जसे तेजस्वी रूप आम्ही पहात आहोत, तसेच रूप आम्ही साक्षात नेत्रांनी पहावे अशी इच्छा करीत आहोत. आपले हेच स्वरूप सदैव आमच्या ध्यानात राहो. आपल्या ठिकाणी आमचे अत्यंत प्रेम राहो, परम श्रद्धा असू दे, आपल्यापासून आमचा कधीही वियोग न होवो, आम्ही सदैव आपल्या सन्निध असावे आणि सदैव आपली सेवा करीत असावे. आपल्या ठिकाणी आमचे सरल आणि निष्काम प्रेम राहू दे. आम्ही आपले नामस्मरण, आपल्या स्वरूपाचे ध्यान-चिंतन सदैव करीत असावे.</p>
<p class="TXT">आपण वृन्दावनात बसलेलो आहोत. या स्थळाचे नाव रमणरेती असे आहे. भगवंत येथे रममाण झाले होते, म्हणून ह्याचे नाव रमणरेती असे आहे. भगवंतांनी येथे दिव्य रासक्रीडा केली होती आणि गोपिकांबरोबर ते येथे नाचत होते, गात होते, बासरी वाजवत होते. साक्षात सर्वांच्या बरोबर मिळून नृत्य करीत होते. सगळे मुग्ध होत असत. ह्याच्या जवळून यमुनानदी वहात आहे आणि येथे एक कदंबवृक्ष आहे. त्यावर भगवंत चढतात. कमलनयन असे भगवंत वृक्षाच्या फांदीवर बसले आहेत. ती जमिनीपर्यंत पसरलेली आहे, तीवर बसून भगवंत हळूहळू आपले पाय खालच्या बाजूने झुलवीत आहेत आणि बासरी वाजवीत आहेत. तिचा आवाज खूपच सुरेल आणि अमृताप्रमाणे मधुर आहे. त्याचे आपण आपल्या कर्णपुटांनी प्राशन करीत आहोत. भगवंतांचे दर्शन नेत्रांसाठी आणि वाणी व बासरीचा ध्वनी कानांसाठी, सुगंध नाकासाठी आणि त्यांचा स्पर्श हात व इतर अवयवांसाठी अमृताप्रमाणे आहे. भगवंतांचे दर्शन-भाषण-स्पर्श-वार्तालाप हे सर्व काही अमृतमय, आनंदमय, रसमय आणि प्रेममय आहे. भगवंतांचे दर्शन आणि स्पर्श खूपच मधुर आहे; म्हणूनच भगवंतांच्या ह्या स्वरूपाला माधुरीमुर्ती असे म्हणतात.</p>
<p class="TXT">आपण असे ध्यानात आणा की, भगवंत बासरी वाजवीत वाजवीत फांदीवरून खाली उडी मारत आहेत आणि आपण सगळे उभे राहून त्यांच्या बरोबर नाचत-गात-वाद्य वाजवत आहोत. आपल्या सर्व बाजूंनी मध्ये मंडलाकार अशा गोपिका उभ्या आहेत, त्या गात आहेत. गोपिकांच्या बाहेर दुसरे एक मंडल आहे, गोप-बालकांचे की ज्यांच्याबरोबर भगवंत खेळत आहेत. त्यांचे मंडल देखील गोलाकारात सुशोभित होत आहे. त्यानंतरचे एक तिसरे मंडल आहे ते भगवद्भक्तांचे. त्यात पशु-पक्षी, मनुष्य, सुर-असुर, यक्ष आणि राक्षस हे सगळे आहेत. पशूंमध्ये हनुमान, अंगद इत्यादी वानर आणि पक्ष्यांपैकी गरुड, काकभुशुंडी, जटायू इत्यादी सर्व दिव्य रूप धारण करून भगवंतांच्या नाम-गुणांचे संकीर्तन करत असताना मुग्ध झाले आहेत. देवतांपैकी शिव, ब्रह्मा, इंद्रइत्यादी, यक्षांपैकी कुबेर इत्यादी आणि राक्षसांपैकी बिभीषण इत्यादी, तसेच असुरमंडळींपैकी प्रल्हाद बळी इत्यादी. मानवांपैकी अंबरीष, ध्रुव, कीर्तिमान इत्यादी अनेक भक्त जमून मंडलाकार उभे राहून भगवंतांच्या नाम आणि गुणांचे संकीर्तन करीत आहेत. त्यानंतर गोलाकार उभ्या असलेल्या गाई कान टवकारून भगवंतांच्या बासरीचे सूर ऐकत आहेत. सगळे अगदी प्रेममुग्ध झाले आहेत. जणू सगळे मिळून रासक्रीडा करीत आहेत, नर्तन करीत आहेत, त्यांच्या दिव्य गुणांचे गायन करीत आहेत. सगळे प्रेममुग्ध होऊन नाचत-गात-वाद्य वाजवत असताना आपल्या स्वत:ला विसरले आहेत. असे भगवंतांचे अलौकिक स्वरूप आहे आणि भगवंत सगळ्ॺांच्या मध्यभागी गात-बासरी वाजवीत मुग्ध होत आहेत. डोळ्ॺांनी सर्वांकडे पहात आहेत. जणू सगळ्ॺांवर जादू पसरवीत आहेत, सगळे मंत्रमुग्ध होत आहेत. सगळे भगवान श्रीकृष्णांनांच बघत आहेत. जणू काय आपण सगळे भगवंतांना डोळ्ॺांनी पिऊन टाकणार आहोत. सगळे लोक भगवंतांना आपल्या हृदयाकडे घेऊन जात आहेत. अशाप्रकारे आपण जेव्हा हृदयात बघतो, तेव्हा भगवंतांचे तेच रूप आपल्या हृदयात दिसते की जे बाहेर दिसत आहे. जेथे आपले नेत्र आणि मन जात आहे, तेथे भगवंतांचेच स्वरूप दिसते. भगवंत आपल्या हृदयात आणि नयनात बसलेले आहेत, बाहेर-आत सर्वत्र भगवंत परिपूर्ण होत आहेत. निराकार रूपाने तर प्रकट होतच आहेत. तेच भगवंतस्वरूप महान प्रकाशाच्या रूपात प्रकट होऊन सगुण-साकार रूपात-भगवान श्रीकृष्णांच्या रूपात दिसत आहेत. भगवंतांचे रूप श्यामवर्ण आहे, फारच तेजस्वी आणि सुंदर आहे. जसे काही काळ्ॺा रंगाचा मेघच पाण्याने भरलेला आहे. कसोटीच्या दगडाप्रमाणे त्यांचा श्यामवर्ण आहे. पण त्यात चमक कमी असते. भगवंतांत ती अधिक आहे. तो कोमलही नसतो. कठीण असा दगड असतो दगड! भगवंतांची कोणाशीच तुलना करता येणे शक्य नाही. फूल किंवा मखमल यापेक्षाही भगवंत कोमल आहेत. लोण्याचेदेखील उदाहरण आपण देऊ शकत नाही. कारण त्यात बोटे चिकटून बसतात. आणि ते ओलेसुद्धा असते. भगवंत कोमल असूनसुद्धा अतिशय अलौकिक आहेत. स्पर्श करताना किंवा त्यांना भेटताना, असा भाव उत्पन्न होतो की त्यांच्यात आपला प्रवेश व्हावा, त्यांना आपल्या नेत्रांनी पिऊन टाकावे. भगवंतांचे दर्शन-भाषण-स्पर्श सगळे काही अलौकिक, अमृतमय आणि आनंदमय आहे. भगवंतांच्या अशा स्वरूपाला पहात असताना, तसेच त्यांच्यात मोहून जात असताना, चालता-फिरताना, उठता-बसता, खाता-पिताना आणि झोपताना जणू भगवंत आपल्या बरोबर आहेत. प्रत्येक वेळी अशाच प्रकारचा भाव ठेवला पाहिजे. आपले काम करीत असताना गोपिकासुद्धा भगवंतांच्या नाम-गुणांचे संकीर्तन करीत असत. म्हणजेच त्या निरंतर भगवंतांच्या नाम व गुणांचे संकीर्तन करीत होत्या. त्यांचे मन भगवंतांच्या ठिकाणी वास करीत होते. तसेच भगवंतदेखील त्यांच्या हृदयात आणि नेत्रात निवास करीत असत. गाईचे दूध काढताना, दही घुसळताना, स्वयंपाक करताना, घरात झाडणीने केर काढताना, मुलांना न्हाऊ घलताना, घर लिंपताना, म्हणजेच प्रत्येक कर्म करत असताना भगवंतांच्या नाम-गुणांचे त्या गान करीत आणि भगवंतांचे मनातून चिंतन करीत आपले काम करीत असत. अशाच प्रकारे प्रत्येक काम करीत असताना आपणदेखील सदैव भगवंतांचे स्मरण केले पाहिजे. झोपताना भगवंतांचे नाम आणि गुणांचे ध्यान करीत निद्राधीन झाले पाहिजे. तसेच ज्याप्रमाणे महान रासक्रीडा असते, त्यात सगळे लोक प्रेमाने नाचता-गातात-वाद्य वाजवितात, त्याप्रमाणे आपण आत्तादेखील महान रासलीलेत सहभागी होऊन भगवंतांच्या नाम-गुणांचे गायन करीत परिक्रमा करत आहोत. भगवंतांची अनेक नावे आहेत-श्रीकृष्ण, वासुदेव, नारायण, मधुसूदन अशी भगवंतांची अनंत नावे आहेत. आपले मन भगवंतांच्या ठिकाणी आणि त्यांचे नेत्र आपल्याकडे आहेत. ते आपणा सर्वांकडे एकाच वेळी समभावाने बघत आहेत. असे वाटते की, जणू काही भगवंत आपल्या सन्मुख होत आहेत, भगवंत नाचतात, गातात, वादन करतात तेव्हा असे वाटते की, भगवंत आकाशाच्या मध्यभागी जातात आणि पुन्हा कदंबवृक्षावर बसून आपले पाय हलवीत नयनांनी वारंवार दृष्टिक्षेप करीत प्रेमाने बासरी वाजवीत आहेत. नंतर ते थेडॺा वेळाने त्या फांदीवरून उसळून मध्यभागी उडी घेतात, तेव्हा सगळे नाचतात, गातात, वाद्ये वाजवितात आणि प्रेमरसाने मुग्ध होतात. मग भगवंत उभे राहतात, त्यावेळी त्यांचा एक पाय सरळ आहे आणि दुसऱ्या पायाची टाच उचललेली असून तळवा जमिनीवर टेकलेला आहे, अशा वक्राकार मुद्रेत ते उभे आहेत. पाय तिरपा, कटी तिरपी, उभे राहण्याची पद्धतदेखील तिरपी, आणि नेत्रही वक्राकार, हात वक्राकार, बासरी वक्राकार, गळा वक्राकार, मान वक्राकार, मुकुटही वक्राकार सर्व शरीरच वक्राकार उभे आहे. अशी मुद्रा सर्व दृष्टींनी वक्राकार आहे, म्हणून त्यांना बाँके बिहारी म्हणतात. कधी कधी आकाशात स्थिर होऊन एक प्रकारे आपला प्रभाव सगळ्ॺांवर पाडतात. कधी आकाशात जातात. कधी उडी मारून कदंबाच्या फांदीवर बसतात. कधी जमिनीवर उडी मारून नाचतात. कधी गातात, कधी बासरी वाजवितात-अशाप्रकारे भगवंत लीला करीत आहेत. अशा लीलामय स्वरूपाचे निरंतर ध्यान करीत जशा गोपिका हिंडत असत तसे आपण वावरले पाहिजे.</p>


<p class="Page-Break"> </p>
<p class="Heading" id="toc_marker-11">व्यावहारिक प्रगती</p>
<p class="TXT">आपलेपणा म्हणजे ममत्व आणि आसक्ती यांत फरक आहे. हा आपलेपणा दोन प्रकारचा असतो. ममत्व हे निष्काम भावाने सुद्धा असते आणि सकाम भावाने सुद्धा असते. सकाम भावनायुक्त असे ममत्व बंधनकारक असते आणि निष्काम भावनेने युक्त ममत्व बांधणारे नसते. त्याची कसोटी अशी आहे की, समजा मी म्हटले की, अमुक एक व्यक्ती माझी आहे, तर या ठिकाणी ममत्व निष्काम भावनेचे असेल. ह्या व्यक्तीच्या हितासाठी मी सर्व प्रयत्न करीन. एवढे प्रयत्न की, ह्या व्यक्तीचा भाऊ असून ममत्वाने तोदेखील एवढे प्रयत्न करणार नाही. म्हणून ह्याचे आत्मकल्याण कसे होईल, ह्याच्या कल्याणासाठी त्याच्या भावाची जेवढी भावना असेल, त्याहीपेक्षा माझी भावना अधिक असेल, कारण माझा निष्कामभाव आहे आणि त्याच्या भावाचा सकाम भाव आहे. तो माझा भाव अधिक मौल्यवान असेल व त्याच्यापेक्षा अधिक प्रभावी असेल. कारण त्या दोघांचा संबंध स्वार्थभावाने आहे, म्हणून जेव्हा त्याचा स्वार्थ भावाकडून साधला जाणार नाही किंवा ह्याच्या विरुद्ध भाऊ उभा राहिला तर भावाचे नाते जरी कायम असले, तरी ह्याच्या अकल्याणासाठी तो प्रयत्न करू शकतो. हि गोष्ट मी स्वत: पाहिलेली आहे. एक सद्गृहस्थ होते. त्यांचे आपल्या भावावर प्रेम होते. त्यावेळी त्याच्या वकिलीत त्याला पैसा मिळेल, या दृष्टीने ते प्रयत्न करीत असत आणि ते जेव्हा त्याच्या विरुद्ध झाले, तेव्हा ते एकमेकांना मारण्यासाठी प्रयत्न करू लागले. भावाभावातील नाते तर कायम होते, भावांचा नातेसंबंध तर तुटू शकत नाही, भाऊ हे भाऊच असतात. परंतु जेव्हा स्वार्थ साधला जात नाही, तेव्हा तेथे विरोध उत्पन्न होतो. मग त्याचे हित करणे तर दूरच; त्याच्या अहितासाठी कंबर कसली जाते. परंतु स्वार्थी भाव धरण्यात आपलेपणा नसतो. तेव्हा ती व्यक्ती आपल्या कितीही विरुद्ध असली तरी तिच्या हितासाठी जो आग्रह आहे म्हणजे कर्तव्य आहे (आग्रह-कर्तव्य, हे शब्द या ठिकाणी निष्काम भावात बसत नाहीत. परंतु समजाविण्यासाठी वापरले आहेत.) अशा प्रकारचा आपलेपणा त्याच्या बाबतीत कायम रहातो. त्याचा त्याने फायदा घेऊ नये ही वेगळी गोष्ट, पण त्याच्या दृष्टीने हा आपलेपणा कायमच राहतो. पण अशा वेळी त्याच्या जगण्याच्या बाबतीत किंवा मरण्याच्या बाबतीत त्याला शोकही होत नाही किंवा हर्षही होत नाही.</p>
<p class="TXT">परंतु जेथे स्वार्थबुद्धी आहे, तेथे त्या व्यक्तीच्या जगण्यात जर स्वार्थ असेल तर तिच्या जगण्याने आनंद होतो आणि तिच्या मृत्यूने स्वार्थ साधला जाणार असेल तर तिच्या मृत्यूने आनंद होतो. व्यक्तीच्या जगण्याने अडथळा येत असेल तर त्याच्या जगण्याने दु:ख होते. अशाप्रकारे त्याला हर्ष-शोक होत असतो. ज्याची निष्काम भावना आहे त्याला राग-द्वेष आणि हर्ष-शोक होत नाही. अशाच प्रकारे एखाद्या संस्थेच्या ठिकाणी निष्काम भाव असेल, तर ‘अमुक एक संस्था आमची आहे’ हि आपुलकी भूषणास्पद आहे. जर त्यात स्वार्थ असेल आणि ममत्व असेल तर ते दोषास्पद आहे. अशाच प्रकारे एखाद्या पदाविषयी सुद्धा आहे. मी मालक आहे, अध्यक्ष आहे, मंत्री आहे इत्यादी. बघा हं, ह्याने माझे ऐकले नाही तर त्याला शिक्षा केली पाहिजे, त्याला काढून टाकले पाहिजे, कारण त्याने माझे ऐकले नाही. माझे न ऐकल्यामुळे संस्थेचा फायदा आहे की तोटा, याचा विचार नाही केला? जर संस्थेच्या दृष्टीने खूप फायदा होत असेल तर समजा, त्याने आपले नाही ऐकले, तर नाही ऐकले. म्हणजे पदाविषयी असलेला एक प्रकारचा हा अहंकार माणसाला बुडविणारा आहे. संस्थेचा तोटा मात्र सहन करता कामा नये. का नाही करायचा? तर ह्याच्या हितासाठी. ह्याचे काय हित आहे? जर हा अशाप्रकारे काम करील तर ह्याची प्रगती होणार नाही. शेवटी ह्याला उत्तर द्यावेच लागेल. पुढे जाऊनसुद्धा जर ह्याची अशीच दशा होणार असेल तर, आणि दम-दाटी करण्यात जर ह्याचे मोठेच हित असेल तर आपण त्याला दटावू शकता, धमकी देऊ शकता. ह्याच्या हितासाठी आपण ह्याच्यावर रागावलात, तरी आपण निर्दोष आहात. मग भलेही लोकांनी आपल्याला रागीट म्हटले, तरी हरकत नाही. आपला प्रामाणिकपणा कशात आहे तर त्याला चांगल्या मार्गाला लावणे, त्याचे हित करणे, त्याला माणूस म्हणून तयार करणे, हे आपले कर्तव्य आहे. मग आपण त्याला दोन थपडा जरी लगावल्या तरी हरकत नाही. आई वडील देत नाहीत का दोन थपडा? गुरू देत नाहीत का? परंतु त्यात हित आहे. तेव्हा पदाबद्दलचा अभिमान अधोगतीला नेणारा आहे. म्हणून अभिमान चांगला नव्हे.</p>
<p class="TXT">पदाधिकारी होण्यात कोणतेही पाप नाही. मंत्री व्हा, अध्यक्ष व्हा, व्यवस्थापक व्हा, त्यात काही दोष नाही. परंतु त्याबद्दल गर्व असता कामा नये. कोणत्याही गोष्टीचा अभिमान असता कामा नये. अभिमानामुळे माणसाचे पतन होते आणि त्याच्या ठिकाणी राग-द्वेष, हर्ष-शोक उत्पन्न होतात. जेवढे अधिकारी बुडतात ते सगळे अभिमानामुळे बुडतात, पदामुळे नव्हे. मग आपल्याला कोणतेही पद मिळो. भगवंताला केवढे मोठे पद मिळाले आहे. पण तो थोडाच बुडतो? महात्मा असलेल्या पुरुषाचे पद केवढे मोठे उंच आहे, ते पद त्याला बुडविणारे नाही. पदाचा अभिमान बुडविणारा असतो. महात्म्याने जर अभिमान बाळगला की, मी महात्मा आहे, तर तो बुडून जाईल. खरे तर महात्मा असे करणारच नाही आणि जो असे वागतो तो महात्मा नव्हेच. अशा तऱ्हेने पदाचा अभिमान एक प्रकारे बुडविणारा आहे. उदाहरणार्थ, एक सज्जन गृहस्थ आहेत, ते संस्थेकडून खूपच कमी पैसे घेतात. इतके कमी की जे न घेण्याइतके आहेत. त्यांना आपल्या पदाचा अभिमानदेखील नाही. तसेच संस्थेसाठी कष्टदेखील करतात. तसेच संस्थेचे हितचिंतकदेखील आहेत. त्यांची वृत्तीदेखील चांगली आहे, मग परमेश्वर-प्राप्तीला त्यांना उशीर का बरे व्हावा? त्याचे उत्तर असे आहे की, त्यांनी स्वत:च विचार करून पहावा. त्यांनी स्वत: या गोष्टीचा विचार करावा की, आपल्या ठिकाणी मान-मोठेपणाचा दोष आहे किंवा नाही? कारण शारीरिक आराम आणि पैशाविषयीचा स्वार्थ हे दोष दिसून येत नाहीत, आपल्याला तर ते मुळीच दिसत नाहीत, तरी देखील हे दोष त्यांच्यात लपलेले असतील, तर ते आपल्याला कळत नाहीत. तसेच मान-मरातब हा जो दोष आहे, त्या बाबतीत काहीच सांगता येत नाही. मान-मरातबासाठी काहीही न करता त्याला आपणहून जर तो प्राप्त झाला, तर त्यावेळी त्याने निर्विकार असणे, हि फार मोठी गोष्ट आहे. अशा प्रकारचा (मान-मरातबाचा) दोष त्यांच्यात आहे किंवा नाही हे आपण सांगू शकत नाही. त्यांची जी शक्ती आहे, ती उपयोगात कमी प्रमाणात आणली जाते. विचाराअंती यात आपल्याला दोषदेखील दिसत नाही. होय, अशा परिस्थितीत ती कमी प्रमाणात उपयोगात आणली जाते. उदाहरणार्थ, एखादे वेळी शासन करण्याची वेळ आली, तर ते त्यांना कठीण वाटते. शक्ती असूनसुद्धा ती उपयोगात आणली जात नाही, यात दोष आहे असे आपल्याला वाटत नाही. वेळेच्या बाबतीत चुकारपणा करतात असेही नाही.</p>
<p class="TXT">काही लोकांत मान-मरातबाच्या बाबतीत सूक्ष्म दोष येऊ शकतो. आमच्या मते पदाच्या बाबतीत जसा दोष घडतो, तसा येथेदेखील कुठेतरी दोष येऊ शकतो. स्वामित्वाचा दोष येऊ शकतो. तरी ह्या स्वामित्वाचा त्याग करू नये. परंतु त्यातील अभिमान म्हणून जो दोष आहे तो काढून टाकावा. त्या पदाचा तर त्याग करू नये. परंतु पदाविषयी जो अभिमान आहे त्याचा त्याग करावा आणि तो दोष आपल्यात आहे किंवा नाही ह्याचे परीक्षण तो स्वत:च करू शकतो.</p>
<p class="TXT">मान-मोठेपणा प्राप्त झाल्यावर खूश होणे, हा दोष होऊ शकतो. हा दोष दूर करण्याचा असा उपाय आहे की, समजा, कोणी आपल्याला शिवी दिली, तर त्याबद्दल मनाला खूप वाईट वाटले पाहिजे किंवा कोणी आपला अपमान केला तर त्याबद्दल वाईट वाटले पाहिजे, पण त्यापेक्षा जास्त वाईट गोष्ट म्हणजे मान-मरातब आणि प्रतिष्ठा याबद्दल आनंद होणे. असे एक दोन सज्जन आहेत. पैसे घेऊन त्यांचे काम करणे यात कोणताही दोष नाही आणि पैसे घेऊन सेवा करण्याची जी भावना आहे, त्यात न्यूनता आढळते. या ठिकाणी आपल्या सामर्थ्याचा वापर कमी होतो. आपण मनाशी निश्चय केला तर आपण आपल्या शक्तीचा जास्त उपयोग करू शकतो. वेळेचा जास्त उपयोग करू शकतो. त्यांनी पाहिजे तर कितीही शक्तीचा उपयोग करावा, वेळेचा वापर करावा, परंतु त्यांची जी शक्ती, त्यांचे जे सामर्थ्य, त्यांची योग्यता, त्यांचा वेळ या ठिकाणी अधिक कारणी लागावा, हि आपल्या लोकांची निष्ठा आहे. त्यांच्याकडूनच नव्हे तर प्रत्येक माणसाकडून अपेक्षा असेल तर त्यांच्यापासून आपणही वंचित का बरे रहावे? आपण देखील अशीच अपेक्षा करतो की त्यांची शक्ती आणि वेळ त्यांनी अधिक खर्च करावा. ज्यांच्या बाबतीत आम्ही वेळ आणि शक्तीच्या बाबतीत दोष नक्की दाखविला नाही, त्याचे उदाहरण आपण आपल्यासमोर ठेवावे.</p>
<p class="TXT">एखाद्या सज्जन गृहस्थाच्या मनाविरुद्ध काही झाल्यामुळे त्याला जो राग येतो, संताप येत असेल, तर तोही मोठा दोष आहे आणि मनासारखे झाल्यास आनंद होत असेल तर तोही दोष आहे. त्यावेळी आनंद आणि दु:ख, राग आणि द्वेष-हे दोष आपल्याला जाणवतात. ह्याचप्रमाणे एखाद्या सज्जन माणसाला कोणतेच पद मिळालेले नाही; पण तो स्वत:च आपण त्या पदाचे आहोत असे मानत असेल आणि त्याचा अभिमान बाळगत असेल तर तोही अधिकच दोष म्हणावा. कोणताही अधिकार नाही. ना एखादा मॅनेजर, ना खजिनदार, ना मन्त्री, ना सभापती. पण त्यांना हे समजायला पाहिजे की, मी कोणालाही खूश का बरे करू शकत नाही? मला का बरे कोणी विचारीत नाही? नाव घेऊ नये, पण विषयच निघाला म्हणून सांगतो. एक महाशय होते. आता ते गेले, त्यांचा स्वभावही त्यांच्याबरोबर गेला. त्यांचे नातेवाईकही त्यांच्यावर खूश नव्हते. ना कोणी सत्संगी असणारा खूश होता, आम्हीदेखील खूश नव्हतो, तरीसुद्धा निभावून घेतले. त्यावेळी त्यांनी स्वत:चा दोष दूर केला असता तर? नाही केला. बिचारे मरून गेले. त्यांच्याविषयी चर्चा करणे व्यर्थ आहे. तेव्हा प्रत्येक माणसाने विचार केला पाहिजे की, आपण स्वर्गाश्रमात राहिलो, तर तेथे अधिकारी वर्ग आहे. त्यांच्यावरही कुणीतरी मालक म्हणून आहेच. त्यांनाही ते खूश ठेवू शकले नाहीत. इतकेच नव्हे, तर त्यांच्या हाताखाली जे राहिले, त्यांनाही ते खूश ठेवू शकले नाहीत. त्यांनी असा विचार केला पाहिजे की सगळेच काही वाईट नसतात. आपल्यात काही तरी दोष आहे की आपण कुणालाच खूश ठेवू शकलो नाही. हॺात दोष कोणता? तर ह्यात दोष आहे अभिमानाचा. माणसाच्या ठिकाणी योग्यता नसताना त्या योग्यतेचे आपण आहोत, याचा अभिमान बाळगणे, हे तर सर्वात वाईट आहे आणि एक जिद्द की, जी योग्य जिद्द आहे, तीदेखील वाईटच आहे. आपल्याला पाहिजे तसे वागणे आणि स्वातंत्र्यही अयोग्य जिद्द तर आणखीनच वाईट. आपण स्वातंत्र्य देत तर नाहीच; पण बळजबरीने स्वातंत्र्य घेऊन त्याचा दुरूपयोग करणे हा तर दोषच आहे, फार मोठा दोष आहे.</p>
<p class="TXT">परतंत्र राहून माणसात जेवढी सुधारणा होते तेवढी स्वतंत्र राहून होऊ शकत नाही. आत्मकल्याणासाठी परतंत्र हा नंबर एकचा श्रेष्ठ असा उपाय आहे. पतीच्या पारतंत्र्यात राहून स्त्रीने पतिव्रता-धर्माचे पालन केले, तर तिचा खूप लवकर उद्धार होईल. पूर्णपणे परतंत्र राहिले पाहिजे, पुत्र जर मातापित्यांच्या पारतंत्र्यात राहील, तर त्याचा लवकरच उद्धार होईल. शिष्य जर गुरुच्या पारतंत्र्यात राहील, तर त्याची कार्यसिद्धी खूपच लवकर होईल. भगवंतांचा जो भक्त आहे, ज्ञानी आहे, महात्मा आहे त्यांच्या ठिकाणी ज्याची श्रद्धा आहे किंवा तो त्यांचा अनुयायी म्हणून असेल तर माझ्या मते त्याचे एका क्षणात कल्याण होईल. भगवंतांना शरण जाऊन जो भक्त होईल किंवा थोर पुरुषांना जो शरण जाईल त्याचे एका क्षणात कल्याण होईल. त्या ठिकाणी जी न्यूनता आहे ती योग्यतेच्या बाबतीत आहे. त्यासाठी थोडा वेळ लागेल. याचप्रमाणे मालकांचे जे नोकर आहेत त्यांनी त्यांचे गुमास्ते होऊन रहावे. ते संपूर्णपणे मालकांना अनुकूल झाले, तर खूपच लवकर त्यांचा उद्धार होईल. ह्या उद्देशाने त्यांना अनुकूल व्हावे, पैशाच्या दृष्टीने नव्हे. पैशांच्या दृष्टीने प्रगती झाली, तर परमेश्वराच्या प्राप्तीच्या उद्देशाने ती दुसरीकडेच जाईल. म्हणून हि गोष्ट लीन होऊन राहाणाऱ्या लोकांना फायदेशीर आहे, वरचढ होऊन राहिले तर तो त्यांच्या बाबतीत डोक्यावर बोझा होईल. त्यांच्यावर ओझे आहे. यात थोडा कठिणपणा तर आहेच पण, या कठिणतेमुळे पदाचा त्याग मात्र करू नये. जेथे तिचा त्याग करता येईल तेथे करावा; परंतु सगळीकडेच नव्हे. परंतु हे जोखमीचे काम आहे. तसेच जेथे जोखीम नाही, तेथे फक्त आपण कसे असावे एवढेच काम आहे. म्हणजेच अनुकूल व्हावे. अनुयायी व्हावे म्हणजे दुसरे काहीच कर्तव्य रहात नाही. येथे काही विचार करण्याचीसुद्धा गरज नाही. तसेच आपलीही जबाबदारी आहे. आपले जे अनुयायी आहेत, त्यांची जबाबदारी देखील त्याच्यावर आहे. जो मालक म्हणून असतो, ती मालकी असणे हेदेखील जोखमीचे काम आहे, स्वाभाविकच तेथे अभिमान निर्माण होतो. उदाहरणार्थ, एखाद्याने मान-सन्मान केला तर तोदेखील प्रिय वाटतो. त्याबद्दल विचार करता करता एक प्रकारे तो अमृताप्रमाणे प्रिय वाटू लागतो. वाटायला पाहिजे विषाप्रमाणे, पण अमृताप्रमाणे वाटतो. अशाप्रकारे त्याच्या ठिकाणी स्वामित्वाचा अभिमान स्वाभाविकपणे येतोच आणि अभिमान आल्यामुळे पतन होते. अभिमान पतन करणारा आहे, मग तो कोणत्याही प्रकारचा असो-नावाचा अभिमान, रूपाचा अभिमान, जातीचा अभिमान, गुणांचा अभिमान, प्रभावाचा अभिमान, वयाचा अभिमान, पदाचा अभिमान, देशाचा अभिमान. अशाप्रकारे कोणताही अभिमान असो, तो रसातळाला घेऊन जातो. म्हणून माणसाने अभिमानापासून तर दूर पळून जावे, दूर रहावे. पदापासून दूर राहण्याची गरज नाही, परंतु त्याच्या अभिमानापासून दूर राहिले पाहिजे. पद त्याचे अनिष्ट करत नाही, पण अभिमान मात्र अनिष्ट करतो. महात्मापणाचे पद मुक्तिदायक आहे; पण त्याविषयीचा अभिमान नरक देणारा आहे. परंतु भक्तपणाचा अभिमान असा की, मी भगवंताचा भक्त आहे, हा अभिमान; जर खरा भक्त असेल तर त्याला तितकासा हानिकारक होत नाही. परंतु खोटा अभिमान असेल, तर तो मात्र पतनास कारणीभूत होतो. भगवंताचा भक्त तर नाही, पण स्वत:ला भक्त म्हणून समजतो म्हणजे भक्तपदाची अपेक्षा करतो की, मी भक्त आहे. अशा पदाची अपेक्षा करतो. तेव्हा काहीतरी गडबड आहे. भक्त म्हणून खरा अभिमान असेल, तर त्यात त्याचे फारसे नुकसान नाही. भगवंत त्याचे रक्षण करतात. परंतु बाकीचे जेवढॺा प्रकारचे अभिमान आहेत ते सगळे पतन करणारे आहेत. एवढे एकच पद, एक प्रकारे, आम्ही बाद करतो, सोडून देतो. बाकी जेवढी अभिमानपदे आहेत ती सगळी पतनाकडे नेणारी आहेत. कोणतेही पद पतन करणारे नाही, मग भलेही ईश्वराचे पद देखील प्राप्त झाले, तरी ते पतन करणारे नाही. तेथे जो अभिमान आहे की, मी ईश्वर आहे, तो पतन करणारा आहे. ‘ईश्वरोऽहमहं भोगी’ ‘मी ईश्वर आहे. मी उपभोग घेणारा आहे.’ ह्या बाबी पतन करणाऱ्या आहेत. वास्तविक ईश्वराचे जे पद आहे. ते काही वाईट नाही. ते ईश्वराचे पद ईश्वरासाठीच आहे. ते जगाचे कल्याण करण्यासाठीच आहे. भगवंत सर्वांचे कल्याणच करतात. महापुरुषदेखील सगळ्ॺांचे कल्याणच करतात.</p>


<p class="Page-Break"> </p>
<p class="Heading" id="toc_marker-12">भगवंतांचे दास</p>
<p class="TXT">फाशी देण्यासाठीचा एखाद्यावर दावा लागला, तर त्यातून सुटण्यासाठी तो किती प्रयत्न करतो. किती पुढे पुढे करतो आणि प्रत्येक वेळी वकिलांना कायद्याचे पुस्तक दाखविण्याचा प्रयत्न करतो. अशाच प्रकारे संसारातून मुक्त होण्यासाठी आपण प्रयत्न केला पाहिजे. आपल्यावर देखील यमराजाचे वर्चस्व आहे. त्याची पैरवी केली पाहिजे. ह्या शरीराचा नाश होणे म्हणजेच फाशी होय. पुढे जन्मप्राप्ती न होवो, दु:खाचे घर असलेल्या जगात आपण दु:खास पात्र न व्हावे, <span class="char-style-override-3">“जन्ममृत्युजराव्याधिदु:खदोषानुदर्शनम्” </span>असे समजून त्यासाठी खूप खुशामद करण्याची आणि स्तुतीकरण्याची आवश्यकता आहे. एखाद्याला सहा महिने कैदेची शिक्षा झाली, तर त्याची भूक आणि झोप उडून जाते. त्यापासून सुटण्याचा तो किती प्रयत्न करतो. एवढा प्रयत्न जर चौऱ्यांशी लक्ष योनीतून सुटण्यासाठी केला, तर त्यातून सुटण्याची शक्यता आहे. अशी संधी मिळून कल्याण झाले नाही, तर आपल्या स्वत:ला ती गोष्ट लज्जास्पद आहे. मनुष्याचा जन्म मिळूनही जो निरनिराळी पापे करतो, त्यापेक्षा कुत्रीदेखील बरी. अशा लोकांनी आपल्या आत्म्याचा धिक्कार करावा. त्यांच्या आई-वडिलांचा देखील धिक्कार आहे, कारण त्यांनी अशा प्रकारची संतती निर्माण करून कलंक लावला. मनुष्यजीवन प्राप्त होऊन कुत्र्याप्र्रमाणे मरणे हि फार लज्जास्पद गोष्ट आहे. आई-वडिलांनी एखादा दगड जन्माला घातला असता, तर तोही उपयोगी पडला असता. </p>
<p class="TXT">विचार करा, लोक तीर्थक्षेत्री जातात. कोणी चारधाम यात्रा केली, कोणी तीनधाम यात्रा केली. तरीसुद्धा त्यांचे आचरण आणि स्वभाव तसाच राहातो, तेव्हा लोक त्यांचा धिक्कार करतात, ते बरोबरच आहे. म्हणजे तीर्थक्षेत्री गेले आणि आचरण चांगले नाही. हल्ली तर लोक पळतच असतात. पूर्वी लोक तीर्थक्षेत्री जात असत आणि आठ-दहा दिवस थांबून भजन, ध्यान, सत्संग, व्रत, दान इत्यादी करीत असत. त्यामुळे ते पवित्र होत. हल्ली तर लोक हाय हाय करून पळत असतात. त्यामुळे त्यांचे आचरण योग्य असे रहात नाही. </p>
<p class="TXT">आपण त्यांचा धिक्कार करतो. त्याचप्रमाणे आपला जर स्वभाव असेल तर आपल्याला देखील ते लोक असेच म्हणतील की, इतकी वर्षे ऋषीकेशला सत्संगासाठी जातात, भजन करतात, त्याचा त्यांना काय उपयोग झाला? आपले आचरण पाहून त्या लोकांच्या वागण्यात शिथिलता येते आणि त्यामुळे त्यांचे नुकसान होते. कारण जे लोक भजन, ध्यान इत्यादींच्या बाबतीत प्रगती होण्याची अपेक्षा करीत होते, ते थांबून जातात. भजन-चिंतन करून ते मोक्षप्राप्ती करू शकले असते. त्यांच्यात आपल्यामुळे अडथळा निर्माण होत आहे. म्हणूनच हे जाणून आपण आपल्यात झटकन सुधारणा केली पाहिजे.</p>
<p class="TXT">शरीर-मन-बुद्धी आपल्याजवळ आहे, त्यांना भगवंतांकडे वळविणे यात कोणती कठीण गोष्ट आहे? आपल्या एक-एक क्षणाचा हिशोब ठेवला पाहिजे. एक क्षणदेखील वाया घालविता कामा नये. कवडॺांच्या मोबदल्यात अशा अमूल्य जीवनाला हरवून बसणे यात केवढा मूर्खपणा आहे. माणसाचे जीवन प्राप्त होऊन ते जर फक्त उदर-निर्वाहासाठी घालविले, तर पशुपक्षी आणि मनुष्य यात काय फरक राहिला? म्हणून उपभोगावर लाथ मारून पूर्वी ऋषीमुनी ज्या कामाला लागले, त्याच कामास आपण लागले पाहिजे. हि कामे तत्परतेनेच होऊ शकतात.</p>
<p class="TXT">आपण स्वत:परमेश्वराचे चाकर आहोत असे मानले पाहिजे. आपण परमेश्वराचे चाकर झालो, तर आपले कल्याण लवकरच होऊ शकेल. ईश्वराचा चाकर कोण आहे? जो भगवंतांचा चाकर आहे तो. भक्तच चाकर आहे, जो भगवंतांची थोडीशी भक्ती करतो, तो सुद्धा भगवंतांचा भक्त आहे. म्हणून प्रत्येकाने स्वत:ला भगवंतांचा चाकर म्हणून समजले पाहिजे. नावाप्रमाणे आपण ईश्वराचे चाकर झालोच आहोत. म्हणून ईश्वराच्या राजधानीत राहून आपण काम, क्रोध इत्यादींना लवकर मारू शकतो. महिन्याला दहा पंधरा रुपये मिळविणारा सरकारी नोकर कोटॺधीशाला बेडी घालून आणू शकतो. मग ईश्वराच्या घरचे आपण केवळ नावापुरते शिपाई झालो तर काम-क्रोध इत्यादींना आपण ठार मारू शकतो. आपल्यात एवढे सामर्थ्य आणि हुकूमत आहे. मग आपण का बरे घाबरत आहोत? हातात बेडॺा घालून त्यांना वश केले पाहिजे. स्वामींच्या आज्ञेचा, (ईश्वराचा) आपल्या मस्तकावर हात आहे, असे समजून ह्या काम-क्रोधादींवर विजय प्राप्त केला पाहिजे. भगवंतांच्या राज्यात राहून जर आपण ह्यांना मारू शकलो नाही, तर भगवंत म्हणतील की हा आपल्या राज्यात शिपाई होण्याच्यासुद्धा लायकीचा नाही. म्हणून मोठॺा शौर्याने त्यांना मारून टाकले पाहिजे.</p>
<p class="TXT">या जगात एखाद्याला मोठॺा माणसाचा आश्रय मिळाल्यावर तो पाहिजे ते काम करू शकतो, मोठा होऊ शकतो. मग परमेश्वराचा आश्रय मिळाल्यावर घाबरला, तर तो भगवंतांच्या चाकराला कलंकच आहे. भगवंतांच्या राज्यात राहून काम, क्रोध, लोभ, मोह आपल्याला चपलांनी मारत असतील, तर ते भगवंतांनाच मारतात, कारण आपण भगवंतांचे चाकर आहोत. काम, क्रोध इत्यादींच्याकडून जर तुम्हांला मार मिळत असेल, तर ते तुम्ही भगवंतांना सांगा. भगवंत तुम्हांला सैन्य देऊन त्यांचा नाश करतील. परमात्मा राजा आहे, आपण त्यांचे नोकर आहोत. आपण नोकर म्हणून असताना काम-क्रोध इत्यादींकडून पिटले गेलो तर ती किती लज्जास्पद गोष्ट आहे! जसे व्हॉइसरॉयला कळले की, अमुक एक इन्स्पेक्टर चोर दरोडेखोरांकडून पिटला जात आहे, तर फौज पाठवून चोर दरोडेखोरांवर तो नियंत्रण ठेवणार नाही काय?</p>
<p class="TXT">परमेश्वराची कृपा समजून त्याच्या बळावर काम-क्रोधादी शत्रूंना पराभूत केले पाहिजे. परमपदाचा-मोक्षाचा सरळ मार्ग निश्चित केला पाहिजे.</p>


<p class="Page-Break"> </p>
<p class="First-End-Page-text" id="toc_marker-13">शेवटचं पान</p>

