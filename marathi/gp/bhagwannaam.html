
<p class="First-End-Page-text para-style-override-1" id="toc_marker-1"><span class="char-style-override-1" xml:lang="en-GB">पहिले पान</span><span class="char-style-override-2" xml:lang="en-GB"></span></p>
<p class="Titel-Page---Shri-Hari">॥ श्रीहरि:॥</p>
<p class="Title-Page---Book-Name">भगवन्नाम</p>
<p class="Title-Page---Book-Name-Hindi">मराठी</p>
<p class="Tavmev-Mata--pita"> </p>
<p class="Tavmev-Mata--pita">त्वमेव माता च पिता त्वमेव</p>
<p class="Tavmev-Mata--pita">त्वमेव बन्धुश्च सखा त्वमेव।</p>
<p class="Tavmev-Mata--pita">त्वमेव विद्या द्रविणं त्वमेव</p>
<p class="Tavmev-Mata--pita">त्वमेव सर्वं मम देवदेव॥</p>
<p class="Tavmev-Mata--pita"> </p>
<p class="Title-Page---Author-Name">श्रद्धेय स्वामी श्रीरामसुखदासजी महाराज</p>
<p class="Title-Page---Gita-Seva-Trust para-style-override-2">गीता सेवा ट्रस्ट<span></span></p>


<p class="Page-Break"> </p>
<p class="Heading" id="toc_marker-2">१.नामाचा-महिमा</p>
<p class="SHLOK">राम राम राम .....................</p>
<p class="SHLOK">एक भी श्वास खाली खोय ना खलक बीच,</p>
<p class="SHLOK">कीचड़ कलंक अंक धोय ले तो धोय ले;</p>
<p class="SHLOK">उर अँधियारो पाप-पुंज सों भरी है देह,</p>
<p class="SHLOK">ज्ञानकी चराखाँ चित्त जोय ले तो जोय ले।</p>
<p class="SHLOK">मानखा जनम फिर ऐसो ना मिलेगा मूढ़,</p>
<p class="SHLOK">परम प्रभुजीसे प्यारो होय ले तो होय ले;</p>
<p class="SHLOK">छिन भंग देह ता में जनम सुधारिबो है,</p>
<p class="SHLOK">बीजके झबाके मोती पोय ले तो पोय ले॥</p>
<p class="TXT">बंधू भगिनींनी पैशाला अत्यंत मूल्यवान समजले आहे. पैसा तेवढा मूल्यवान नाही जेवढा मूल्यवान आमचा समय आहे. मनुष्यजन्माचा जो समय आहे तो फारच मोलाचा आहे. मनुष्यजन्माचा समय खर्ची घालून आपण मूर्खतेपासून विद्वान बनू शकतो. समय खर्ची घालून आपण धनवान बनू शकतो. कालाच्या ओघात एखाद्या माणसाच्या परिवाराचे शेकडो लोक उत्पन्न होतात. समय देऊन आपण संसारात मान, आदर, प्रतिष्ठा इत्यादी प्राप्त करू शकतो, खूप मोठा जमीन-जुमला इत्यादी आपल्या अधिकारात आणू शकतो. समय खर्ची घालून स्वर्गादी लोकांची प्राप्ती होऊ शकते. एवढेच नव्हे तर, मनुष्याने आपल्या आयुष्याचा सदुपयोग केला तर परमात्मप्राप्ती होते, ज्यानंतर काहीही प्राप्तव्य बाकी राहत नाही. अशाप्रकारे वेल दिल्यास संसारातील सर्व गोष्टी प्राप्त होऊ शकतात, परंतु सर्वच्या सर्व वस्तू, रुपये-पैसे इत्यादी देऊनही जगण्याचा कालावधी वाढत नाही.</p>
<p class="TXT">जसे, आपण सत्तर-पंच्याहत्तर वर्षाच्या आयुष्यापैकी साठ वर्ष पैसा कमविण्यात खर्ची घातले, साठ वर्षात खूप मोठा जमीन-जुमला कमविला, घरे बांधली, भरपूर संपत्तीही साठविली. आता त्या संपूर्ण संपत्तीस खर्ची घालून जर आपण साठ तास जरी अधिक जगण्याची इच्छा केली तर जगू शकतो काय? यासंबंधी थोडा विचार करावा. ज्या संपत्तीचा संग्रह करण्यात साठ वर्ष खर्च झाले, त्या संपूर्ण संपत्तीस खर्च करून आपण साठ तासाचा समय तरी खरेदी करू शकतो काय? एका वर्षाच्या मोबदल्यात आपण एक तास समय घेण्याची इच्छा करू, तरी मिळू शकणार नाही. जी संपत्ती मिळविण्यासाठी एक वर्ष लागले, त्या संपत्तीच्या मोबदल्यात एक मिनिट आणि साठ वर्षाच्या मिळकतीच्या मोबदल्यात साठ मिनिटाचा समय घेऊ इच्छित असलो तरी मिळू शकत नाही, तर मग आपला समय बरबाद झाला ना?</p>
<p class="TXT">वैश्यलोक असा व्यापार करीत नाहीत ज्यात पुंजी तर खर्च होते आणि शेवटी एक कवडीही शिल्लक राहत नाही. व्यापारात काही ना काही मिळकत झालीच पाहिजे, परंतु इकडे आपल्या साठ वर्षाच्या कालावधीत जेवढी पुंजी एकत्र केली, त्याच्या मोबदल्यात साठ महिने अथवा साठ दिवस मिळाले तरीही बारावा अंश तर मिळेल. परंतु साठ दिवस तर दूरच राहिले साठ तास किंवा साठ मिनिटसुद्धा मिळत नाहीत आणि खर्च मात्र झाले साठ वर्षाचे आपले आयुष्य, त्यामुळे आपण फार तोटॺात गेलो. फार काय सांगावे, सदरी व्यापारात केवळ तोटाच-तोटा शिल्लक राहिला.</p>
<p class="TXT">आपण आजपर्यंतच्या समयात जो संग्रह केला आहे, त्या संग्रहाच्या मोबदल्यात आपला गेलेला समय पुन्हा मिळेल काय? मिळणार नाही. अशा रीतीने आपला समय व्यर्थ जाऊ नये, त्यासाठी आजपासूनच आपण विशेषत्वाने सावधान रहावे. जेव्हा आपणाला काय पाहिजे हे आपण निश्चित करतो, तेव्हाच आपण विशेष सावधान राहू शकतो. जर आपण रुपये-पैशाची इच्छा करू, मान-सन्मानाची इच्छा ठेवू, निरोगिता असण्याची इच्छा करू, कायम जिवंत राहण्याची इच्छा ठेवू तर या सर्व गोष्टी कधीही होऊ शकत नाहीत, असंभव आहेत.</p>
<p class="TXT">आपणाला काय मिळवायचे आहे, याचेही माणसाला भान राहत नाही. आपली वास्तविक काय इच्छा आहे, याचाही माणसाला पत्ता नसतो, कारण आपण शोधच करीत नाही. वास्तविक आपली इच्छा कोणती आहे, इकडे माणूस लक्षच देत नाही. म्हणून सज्जनहो! याविषयी तर तुम्हाला स्वत:लाच विचार करावा लागेल. ह्यात दुसरा कोणी आधार देणार नाही. जेव्हा तुमचा मृत्यू येईल, त्यावेळी अत्यंत आवडती, अधिक स्नेह ठेवणारी माणसे तुमच्यासाठी केवळ रडतील. याशिवाय ते अधिक काय करू शकणार? काहीही साहाय्य करू शकत नाहीत. जर तुम्ही भजन केले असते, भगवंतात लागले असते, तर ही दुर्दशा कशाला झाली असती?</p>
<p class="Shlok-Color-2">“धनवंता सोइ जानिये जाके राम-नाम धन होय।”</p>
<p class="TXT">राम-नामरूपी धन जर जवळ असते तर मृत्यूनंतर ती पुंजी बरोबर आली असती. तुम्ही जर भजन केले असेल, भगवंताच्या नामाचा जप केला असेल, भगवंताचे चिंतन केले असेल, सद्भावांचा संग्रह केला असेल, स्वत:ची प्रकृती सुधारली असेल अर्थात् स्वत:चा स्वभाव सुधारला असेल, तर ते सर्व आपल्या-बरोबर येईल, परंतु येथील पदार्थ ज्यांचा संग्रह केला आहे ते बरोबर येणार नाहीत. स्वभावात जी गोष्ट बाणली आहे, ती बरोबर येईल. तुम्ही स्वत:चा जितका स्वभाव शुद्ध बनविला असेल, तेवढे तुम्ही काम केले आहे. जेवढे तुम्ही भजन केले असेल, तेवढा संग्रह केला, तेवढी तुमच्याबरोबर येणारी संपत्ती झाली. ही संपत्ती अशी विलक्षण आहे की, सांसारिक धनास जे चोर-डाकू चोरतात? ते देखील या संपत्तीला चोरू शकत नाहीत. तुमच्या सांसारिक मालमत्तेवर डाका पडतो, परंतु भजनरूपी संपत्तीवर डाका पडत नाही. शरीर येथे राहील आणि भजनरूपी संपत्ती तुमच्याबरोबर राहील. हिचा भार होणार नाही, बोजा होणार नाही.</p>
<p class="TXT">इथे संसारात ज्यावेळी भाऊ-भाऊ वेगळे होतात, त्यावेळी त्यांच्यात संपत्तीची, घराची वाटणी होते, परंतु तुमच्या या संपत्तीची वाटणी होणार नाही की, येवढा भाग त्याच्या हिश्शात येईल. इतके अमुक-अमुकाच्य हिश्शात येईल. मात्र हे धन कधी कमी होत नाही आणि कधी नष्टही होत नाही, परमात्मप्राप्ती करविते. दु:खाचा कायमचा अंत करविते. महान् आनंदाची प्राप्ती करविते. असे भजन करण्यासाठी आपली जीभ कायमची मोकळीच आहे. महत्त्वाचा विषय असेल तर बोलावे, नाहीतर सतत नाम जपत रहावे—</p>
<p class="Shlok-Color-2">हाथ काम मुख राम है, हिरदे साँची प्रीत।</p>
<p class="Shlok-Color-2">दरिया ग्रही साध की याही उत्तम रीत॥</p>
<p class="TXT">जो हाताने तर काम करीत राहतो आणि मुखाने राम-राम-राम अखंड करीत राहतो, तसेच ज्याच्या अंत:करणात भगवंता-विषयी आत्मीयता असते, तो गृहस्थी संत आहे. हे साधन सर्वच बंधु-भगिनी स्वतंत्रतेने करू शकतात. मी भगवंताचा आहे आणि भगवंत माझे आहेत, असे भगवंताविषयी खरे प्रेम हृदयात असावे. संसार आपला नाही आणि आपण संसाराचे नाहीत. संसाराची सेवा करायची आहे, कारण संसाराच्या सेवेसाठीच आपले येथे येणे झाले आहे. संसारापासून काहीही घेण्यासाठी आपण येथे आलो नाही. येथील पदार्थ आपल्याबरोबर येणार नाहीत. जर माझे-माझे कराल तर अंत:करणात माझेपणाचा जो संस्कार होईल, तो जन्मास, दु:खास कारण होईल—</p>
<p class="Shlok-Color-2">“मायामें रह जाय बासना अजगर देह धरासी।”</p>
<p class="TXT">जर तुमची वासना रुपया-पैशात राहील तर तुम्हाला साप व्हावे लागेल. धन बरोबर येणार नाही आणि जर भगवद्भजन कराल तर ते बरोबर येईल. तीच खरी संपत्ती आहे—</p>
<p class="Shlok-Color-2">‘राम नाम धन पायो प्यारा,</p>
<p class="Shlok-Color-2">जनम जनमके मिटत बिकारा।’</p>
<p class="Shlok-Color-2">‘पायो री मैंने राम रतन धन पायो।’</p>
<p class="TXT">संतवाणीत जेथे गुरुमहाराजांचे माहात्म्य वर्णन केले आहे, त्यात म्हटले आहे—गुरुमहाराजजी फार मोठे दाता आम्हाला प्राप्त झाले. त्यांनी आम्हाला भगवंताचे नाम प्रदान करून धनवान बनविले—<span class="char-style-override-3">“धिन-धिन धनवंत कर दिया गुरु मिलिया दातार।”</span> सज्जनहो! याची किंमत कळल्यावर मग नाम किती विलक्षण आहे, हे त्याचे माहात्म्य समजून येते. संत-महात्म्याकडून ज्यांना नाम प्राप्त झाले आहे, ते लोक गुण गातात. चांगले चांगले महापुरुष जे या भूमीवर जन्माला आले त्यांनीसुद्धा गुरुमहिमा वर्णन केला आहे की, गुरुमहाराजांनी आम्हाला भगवंताचे नाम प्रदान केले आहे.</p>
<p class="TXT">त्या नामजपाने कोण कोणता आनंद मिळतो, त्याचा काही अंत लागत नाही. नामस्मरणाचा अपार महिमा आहे, असीम माहात्म्य आहे. श्रीगोस्वामी तुलसीदासजी महाराज हे सीता-रामजींना इष्ट मानतात आणि ते त्यांचे अनन्य भक्त आहेत, परंतु नामाचे माहात्म्य वर्णन करताना म्हणतात—<span class="char-style-override-3">कहौं कहाँ लगि नाम बड़ाई। रामु न सकहिं नाम गुन गाई॥</span> नामाचे माहात्म्य मी कोठपर्यंत वर्णन करू? भगवान् रामसुद्धा नामाचा महिमा सांगू शकत नाहीत. स्वत:च्या इष्टालादेखील असमर्थ म्हणून सांगतात अर्थात या नामाच्या माहात्म्याच्या विषयात आमचे श्रीरघुनाथजीसुद्धा असमर्थ आहेत. बंधूनो! नामाचा महिमा येथपर्यंत आहे असे सांगण्यात भगवंतसुद्धा असमर्थ आहेत. स्वत:च्या इष्टासही असमर्थ दर्शविणे, हा तिरस्कार नव्हे काय? नाही, नाही, आदर आहे. कसा? तर या नामाला सीमाच नाही. एवढा महिमा आहे असे सांगता येत नाही. नामाचा महिमा अपार आणि असीम आहे. ते नाम प्रत्येक समयात घेतले जाऊ शकते. काम-धंदा करीत असताना, उठताना-बसताना, झोपताना-जागताना, खाताना-पिताना इत्यादी सदा सर्वकाळ भगवंताचे नाम घेऊ शकतो. चैतन्य महाप्रभू म्हणतात—भगवंतांनी नामात आपली स्वत:ची संपूर्ण शक्ती ठेवली आहे आणि यात विलक्षणता ही आहे की, अमुक समयातच नाम घ्यावे असे काही बंधन नाही. अमुक समयात घ्यावे आणि अमुक समयात घेऊ नये असे काही नाही. भगवंतांनी तर नाम घेण्यात सर्व काळात सूट ठेवली आहे. नाम तर सकाळी संध्याकाळी, दुपारी, रात्री सदा सर्वकाळ घेता येणे शक्य आहे—</p>
<p class="Shlok-Color-2">नाम्नामकारि बहुधा निजसर्वशक्ति-</p>
<p class="Shlok-Color-2">स्तत्रार्पिता नियमित: स्मरणे न काल:।</p>
<p class="Shlok-Color-2">एतादृशी तव कृपा भगवन्ममापि</p>
<p class="Shlok-Color-2">दुर्दैवमीदृशमिहाजनि नानुराग:॥</p>
<p class="TXT">पुष्कळ लोक, आमच्या भाग्यातच नाव घेणे लिहिलेले नाही, काय करावे? असे म्हणतात. सज्जनहो! आत्ता यावेळी नाम जप करून नाम लिहवून घ्या. यात विलंब करण्याचे मुळीच कारण नाही. याचे कार्यालय सदैव खुले आहे, तुम्ही केव्हाही लिहवू शकता. तुम्ही दिवसा, रात्री, सकाळी, सायंकाळी, संपत्तीत, विपत्तीत, सुखात, दु:खात भगवंताचे नाम घ्याल तर आत्ता लिहिले जाईल आणि नामाची संपत्ती जमा होईल. आत्ता नामाचे विस्मरण होणार नाही इकडे लक्ष ठेवायचे आहे. त्यासाठी एक उपाय सांगतो, तुम्ही लक्ष देऊन ऐका. तुम्ही मनोमन भगवंतांना प्रणाम करून त्यांना प्रार्थना करावी की, “हे नाथ! मी आपणास विसरू नये, हे प्रभू! मी आपणास विसरू नये” अशी दर मिनिटाने दर अर्ध्ॺा-अर्ध्ॺा मिनिटाने असे पुकारित जावे. झोपेतून उठल्यापासून पुन्हा गाढ झोप येईपर्यंत “हे प्रभू! मी आपणास विसरू नये” असे म्हणत रहावे. राम-राम-राम म्हणत असताना त्याबरोबरच “हे नाथ! मी आपणास विसरू नये” असे म्हणावे.</p>
<p class="TXT">जेव्हा आपण राम-राम-राम म्हणत असतो, राम-राम-राम म्हणत असतानाही जर मनात दुसरी गोष्ट आठवली, तर त्यावेळी आपण भगवंताला विसरतो. अशा वेळी भगवंताला “हे नाथ! मी आपणास विसरू नये, हे प्रभू! मी आपणास विसरू नये, हे नाथ! मी आपले नाम घेत रहावे आणि आपणास विसरू नये” असे म्हणत रहावे. भगवंताशी अशी प्रार्थना कराल तर भगवत्कृपेने विस्मरण होण्याची चूक नपट जाईल. भजन होऊ लागेल. मग अखंड भजन होऊ लागेल अखंड!.<span class="char-style-override-3"> “ताली लागी नामसे और पडॺो समँदसे सीर”</span> भगवंताच्या नामाची धुन लागून जाईल. मग तुम्हाला अंत:करणात स्मरण करण्याचा प्रयत्न करावा लागणार नाही. भगवत्कृपेने आपोआप भजन होऊ लागेल. मात्र तुम्ही अगोदर नाम घेण्याचा प्रयत्न करा आणि भगवंताला प्रार्थना करा.</p>
<p class="TXT">१९६०-६५ विक्रम-संवत् च्या दरम्यानची गोष्ट असावी.माझ्या तिथी निश्चित लक्षात नाही. मी एका संताचे पत्र वाचले होते, जे पत्र त्यांनी आपल्या प्रेमी माणसाला लिहिलेले होते. कार्ड लहान होते. पूर्वी कार्ड लहान असे. एक-दोन पैशाच्या कार्डात मी समाचार वाचला होता. आपल्या सेवकाप्रती लिहिले होते—“जर एक नाम घेणे सुटले, इतका काळ जर व्यर्थ गेला तर लग्न झालेला मोठा मुलगा मरावा, त्याहीपेक्षा जास्त शोक व्हावयास पाहिजे!” राम! राम! राम! केवढा अनर्थ झाला. असे त्यात लिहिले होते. लग्न झालेला मुलगा जर मरण पावला तर अंत:करणाला जबरदस्त धक्का बसतो. असा कमविणारा सुपुत्र मुलगा मरण पावला तर एक नाम उच्चारण करण्याचा समय व्यर्थ गेल्यास त्याहीपेक्षा अधिक दु:ख झाले पाहिजे. कारण जी मुले लहान आहेत ती मोठी होतील. गृहस्थी असेल तर या पुढेही मुले उत्पन्न होतील, परंतु समय थोडाच उत्पन्न होणार आहे? जो समय व्यर्थ गेला, जो तोटा झाला, तो तर झालाच. म्हणून आपला समय बरबाद होऊ नये यासाठी आपण सावध राहिले पाहिजे—<span class="char-style-override-3">“जो दिन जाय भजनके लेखे, सो दिन आसी गिणतीमें”</span> तो दिवस गिणतीत येईल. भजनाविना जो समय गेला, त्याची काहीही किंमत नाही. तो तर बरबाद झाला. फार मोठे नुकसान झाले, फार मोठा तोटा झाला.</p>
<p class="TXT">आत्तापर्यंत जो समय संसारात खर्च झाला, तो तर खर्च झालाच. सज्जनहो! बंधू भगिनींनो आता सावधान व्हा. दिवसातून थोडॺा थोडॺा वेळाच्या अंतराने आपले नामस्मरण होत आहे किंवा नाही त्याकडे लक्ष द्या. घरात ठिक ठिकाणी भगवंताचे नाम लिहा आणि स्मरण करा. भगवंताचा फोटो या भावनेने समोर ठेवा की, ते आपल्या स्मरणात येत रहावेत. आपणास भगवंताचे स्मरण करावयाचे आहे. भगवंताच्या फोटोकडे दृष्टी पडताच आपणास भगवंताची आठवण यावी. ज्या ठिकाणी आपली दृष्टी अधिक पडत असेल अशा ठिकाणी नाम लिहावे.</p>
<p class="TXT">अशा गृहस्थीचे घर मी पाहिले आहे. पायऱ्या उतरताना नाम समोर लिहिले आहे. पायऱ्या चढताना समोर नाम लिहिले आहे. प्रत्येक ठिकाणी नाम लिहिलेले समोर दिसेल. हे नाम यासाठी लिहिले की, मला नामाचा विसर पडू नये, परमात्म्याचे विस्मरण होऊ नये. सज्जनहो! तुम्हीसुद्धा अशी सावधानी ठेवा. हे खरे आणि मुख्य काम आहे. यात फार मोठा लाभ आहे—<span class="char-style-override-3">“भक्ति कठिन करूरी जाण। इसमें नफा घणा नहीं हाण॥” </span>यात नुकसान नाहीच. केवळ नफाच नफा आहे. बस, फायदाच फायदा आहे. अशाप्रकारे आपला सर्व समय सार्थक व्हावा—<span class="char-style-override-3">“एक भी श्वास खाली ना खोय ना खलक बीच।”</span></p>
<p class="TXT">संसार करीत असताना जो समय वाया गेला ती फार मोठी हानी झाली. श्रीदादूजी महाराज सांगतात—<span class="char-style-override-3">“दादू जैसा नाम था तैसा लीन्हा नाय॥”</span> या नामाचा जसा महिमा वर्णन केला आहे, तसे मी नाम घेतले नाही, परंतु त्यांनी आयुष्यभर काय केले? नामच तर जपले. परंतु त्यांना असे वाटले की, जसे नाम जपावयास पाहिजे होते तसे मी जपले नाही अर्थात् मुखाने जेवढे नाम जपावयास पाहिजे होते तेवढे जपले नाही. आता <span class="char-style-override-3">“देह हलावा हो रहा”</span> देहातून प्राण निघून गेले गेले...... अशी त्यांची अवस्था होत आहे, परंतु ते म्हणतात—<span class="char-style-override-3">“हुंस रही मन माय”</span> भगवंताचे नाम आणखी घेतले असते, आणखी घेतले असते. जसा पैसा कमविणाऱ्याचा लोभ जेव्हा जागृत होतो तेव्हा त्याच्याजवळ लाखो, करोडो रुपये जमा झालेले असले तरीही आणखी नवीन-नवीन कारखाने उघडून अधिक पैसा मिळवू, असा लोभ वाढतच राहतो. हा पैसा तर इथेच राहिल आणि आपला समय बरबाद होईल. जर तुम्ही भगवंतात लागले तर नामाचा असा लोभ निर्माण होईल, जसे संतांनी प्रार्थना केली आहे की, हे भगवंता! एका जीभेने नाम घेता घेता आमची तृप्ती होत नाही, म्हणून आम्हाला हजारो जीभा प्राप्त व्हाव्यात म्हणजे मी नाम घेतच राहीन. त्यांची अशी नामाची लालसा वाढतच जाते.</p>
<p class="TXT">मला एक सज्जन भेटले होते. ते म्हणत होते की, मी राम राम करतो तर मला चोहो बाजूंनी राम नामाचे चक्र दिसते. वर आकाशात आणि सर्व ठिकाणीच राम राम दिसते. जवळ, चोहोकडे, दाही दिशात नाम दिसते. पृथ्वीकडे पाहतो तर कणाकणात नाम दिसते. राम राम लिहिलेले दिसते. कोणी जमीन उकरतो तर तेथे कणाकणात नाम लिहिलेले दिसते. अशी माझी वृत्ती होत आहे की, सर्व समयी, सर्व ठिकाणी, सर्व देशात, सर्व कालात, सर्व वस्तूत आणि संपूर्ण व्यक्तींमध्ये राम नाम परिपूर्णच आहे. ही केवढी विलक्षण गोष्ट आहे, केवढी अलौकिक गोष्ट आहे.</p>
<p class="TXT">भगवान् रामांनी लंकेवर विजय मिळविला. अयोध्येत येऊन राज्य सिंहासनारूढ झाले, त्यावेळी कित्येक राजेलोकांनी प्रभू रामचंद्रांना अनेक प्रकारचे नजराणे भेट म्हणून अर्पण केले. बिभीषणाने रावणाने मिळविलेल्या मौल्यवान रत्नांची माळ बनविली होती. माळ तयार करण्याचा हा उद्देश होता की, जेव्हा प्रभूंचा राज्यतिलक होईल त्यावेळी तो हार भेट म्हणून अर्पण करील. त्याप्रमाणे बिभीषणाने रत्नांचा हार आणला आणि संधीपाहून रामचंद्रजींच्या गळॺात घातला. प्रभू रामचंद्रजींनी असा विचार केला की, स्त्रीयांना आभूषण फार प्रिय असतात. म्हणून त्यांनी तो हार सीतेला दिला. सीताजीला जेव्हा हा हार मिळाला तेव्हा ती विचार करू लागली की, हा हार कोणाला द्यावा? प्रभूंनी तर मला दिला. आता माझा आवडता कोण आहे? हनुमानजी जवळ बसले होते. हनुमानजीवर सीतामातेचे फार प्रेम होते, फार वात्सल्य होते आणि हनुमानजी देखील सीता मातेच्या चरणी फार मोठी भक्ती ठेवीत होते. माताजीने हनुमंतांना इशारा केला आणि हनुमंत चटकन मातेजवळ आले. सीताजीने हनुमंताच्या गळॺात तो हार घातला. हनुमानजी फार खुश झाले, प्रसन्न झाले. ते रत्नाकडे पाहू लागले. ज्या अर्थी मातेने ही वस्तू दिली आहे त्या अर्थी यात काही विशेष असले पाहिजे, असा विचार करून त्यांनी एक मणी दाताने फोडला, परंतु त्यात भगवंताचे नाम नव्हते, म्हणून तो फेकून दिला. पुन्हा दुसरा मणी फोडू लागले त्यावेळी तेथे मोठ मोठे रत्नपारखी बसले होते. ते म्हणाले—माकडाला तर पेरू द्यायला पाहिजे होते. हा या रत्नांचे काय करणार? रत्ने तर हा दातांनी फोडून फेकून देत आहे. एकाने हनुमंतास विचारले—“का फोडत आहात? काय कारण आहे? काय पाहता?” हनुमंत म्हणाले—“मी तर हे पाहत आहे की”, यात भगवंताचे नाम आहे की नाही? यात नाम नाही तर हे माझ्या काय कामाचे? म्हणून हे फोडून पाहत आहे आणि त्यात नाम निघत नाही म्हणून फेकून देत आहे.”</p>
<p class="TXT">त्यांना पुन्हा विचारले—“नामाशिवाय तुम्ही जवळ काही ठेवत नाही काय?” हनुमान म्हणाले—“ना, नामाशिवाय कसे ठेवणार?” पुन्हा विचारले—“तर तुम्ही शरीरास कसे जवळ ठेवता?” तेव्हा हनुमंतांनी आपल्या नखांनी शरीराची त्वचा फाडून दाखविली. संपूर्ण त्वचेत ठिक ठिकाणी रोमारोमात राम, राम, राम, राम लिहिलेले होते—<span class="char-style-override-3">“चीरके दिखाई त्वचा अंकित तमाम, देखी चाम राम नामकी।”</span> म्हणून जे नाम जपणारे सज्जन आहेत, ते नाममय बनतात.</p>
<p class="TXT">दक्षिणेत पंढरपूर आहे. तेथे ज्ञानदेवजी महाराज, नामदेवजी महाराज, सोपानदेवजी महाराज इत्यादी कित्येक नामी संत झाले आहेत. त्यांची वाणी फारच विलक्षण आहे. तेथे दक्षिणेत चोखामेळा नावाचा एक महार होता. तो विठ्ठल-विठ्ठल-विठ्ठल असे भगवंताचे नाम जपत होता. पंढरपूरजवळच एक मंगळवेढा नावाचे गाव आहे. त्याच गावात तो राहत होता. तेथे एका घराचे बांधकाम चालू होते. त्या घरी चोखामेळा काम करत होता. मजूरी करून आपली उपजीविका चालवित होता. अकस्मात ते घर पडले. घर फार मोठे होते, एकदम ढासळले आणि त्या खाली चोखामेळा दबला गेला. त्याबरोबर इतर पुष्कळ माणसे दबून मरण पावली. त्या सर्वांना त्यातून काढण्यात आले, त्यांना काढण्यासाठी कित्येक महिने लागले. त्या सर्वांना काढले तर केवळ त्यांची हाडेच सापडली. आता कोणाची कोणती हाडे आहेत याची ओळख होऊ शकत नाही. थोडॺा दिवसात माती उकरली असती तर शरीरसुद्धा ओळखू आले असते. आता चोखामेळा यांच्या हाडाची ओळख कशी व्हावी! त्यावेळी नामदेवजी महाराजांनी सांगितले असावे की, तेथील हाडांना कानाला लावून पहा. ज्या हाडामधून विठ्ठल-विठ्ठल नामाचा ध्वनी येत असेल, ती हाडे चोखामेळा यांची आहेत असे ओळखा. केवढे आश्चर्य आहे की, मरणानंतरही हाडातून नामस्मरण होत आहे. भगवंताचे नाम घेता-घेता भक्त नाम-मयच होऊन जातात—<span class="char-style-override-3">“चंगा राख तन, मन, प्राण, रहीये नाममें गलतान।”</span> म्हणून तुम्ही सर्व लोक यात गढून जा, या नामात तल्लीन व्हा. तत्परतेने नाम घेणारे असे संत झाले आहेत.</p>
<p class="TXT">अर्जुनाच्या शरीरातूनही भगवंताचे नाम निघत होते. एके दिवशी अर्जुन झोपले होते आणि झोपेतच नाम-जप चालू होता. शरीराच्या रोमा रोमातून कृष्ण-कृष्ण-कृष्ण नामाचा जप होत होता. नाम ऐकून भगवान् श्रीकृष्ण तेथे आले. त्यांच्या पत्नीही तेथे आल्या, नारदजी आले, भगवान् शंकरजी आले, ब्रह्मदेव आले, सर्व देवता आल्या. भगवान् शंकर नाम ऐकून नाचू लागले, नृत्य करू लागले. अर्जुनाच्या तर बेहोशीत-गाढ झोपेतसुद्धा रोमा-रोमातून कृष्ण-कृष्ण नाम निघते. याचे कारण असे आहे की, ज्याचे जे इष्ट असते, तो त्याचेच नाम जपतो, तर ते नाम अंत:करणात ठसून रोमा-रोमातून होऊ लागते. हरिरामदासजी महाराज आपल्या वाणीतून म्हणतात—<span class="char-style-override-3">“रग-रग आरम्भा, भये अचम्भा छुछुम भेद भणन्दा है।”</span> संतांची वाणी तुम्हीलोक वाचतच असाल. त्यात तुम्ही पहा. असे त्यांचे भजन होऊ लागते. का? त्यांची ती लगन आहे. ते त्यातच तल्लीन झाले आहेत. मन-बुद्धी-इंद्रिये नामातच लागली, प्राण त्यातच लागले. संपूर्ण शरीरात नामजप होऊ लागला. त्यांची शरीरे किती महान्, पवित्र आणि दिव्य होती की, त्यांची केवळ आठवण केल्यानेच जीवाचे कल्याण होते. ते तर नामरूपच बनले, भगवत्स्वरूप झाले. नारदजी महाराज त्यांच्या भक्तिसूत्र ग्रंथात लिहितात की, भगवान् आणि भगवंताच्या भक्तात भेद नसतो—<span class="char-style-override-4">“तस्मिंस्तज्जने भेदाभावात्”</span> कारण ते त्यांचे आहेत, त्या परमात्म्याला अर्पित झाले आहेत—<span class="char-style-override-4">“यतस्तदीया:।”</span></p>
<p class="TXT">जसे अग्नीत लाकूड ठेवले तर विस्तू होऊन चमकू लागेल. काळाती काळा असलेला कोळसा अग्नीत टाकल्यास तोही चमकू लागेल. दगड जर अग्नीत टाकला तर तोही चमकू लागेल. कोणताही खडा, खापर अग्नीत टाकले तर ते सर्वचे सर्व चमकू लागतील. हे काय आहे? हा अग्नीचा प्रभाव आहे. जर एका भौतिक वस्तूतसुद्धा एवढे सामर्थ्य आहे की, ते लाकूड, दगड इत्यादींना चमकविते तर मग हे तर भगवंताचे नाम आहे. हे भौतिक नाही. हे तर दिव्य आहे. हे नाम महाराज चेतनास जागृत करवितात की, तू इकडे लक्ष दे—<span class="char-style-override-3">“नाम चेतन कूं, चेत भाई नाम ते चित्त चौथे मिलाई।”</span></p>
<p class="TXT">तुमच्यापैकीही कोणी नाम घेणारा असेल तर त्यालाही असेच होत असेल असे मी मानतो. तुम्ही ज्यावेळी झोपता त्यावेळी गाढ झोपेत तर राम......असा आवाज ऐकू येतो. तुम्हाला जागृत करते की अरे! नाम घे, झोपतोस कसा? अशाप्रकारे नाम महाराज स्वत: जागृत करतात. नाम महाराज स्वत: चेत करतात. स्वयं भगवान् जागृत करतात.</p>
<p class="TXT">एक मोठे विरक्त संत होते. ते नाम जपत होते. एक पैसा घेत नसत, जवळ पैसा ठेवत नसत, पैशाला स्पर्शच करीत नसत. ते म्हणत होते की, पुष्कळ वेळा असे होते, जेव्हा मी झोपतो त्यावेळी मला अशा प्रेमाने उठवितात, जशी एखादी माता आपल्या मुलास उठविते. मानेच्या खाली हात घालून चटकन उठवितात. मला पत्ताच लागत नाही की, मला कोणी उठून बसवले. तर नाममहाराज भगवंताचे स्मरण करवितात. मी स्वत: असे अनुमान करतो की, तुमच्यात देखील कोणी नाम प्रेमी आहे, त्यालाही असेच होत असेल. यासाठी कोणी गृहस्थी असा, कोणी साधू असा, कोणी बंधू असा, कोणी भगिनी असा. कोणीही बंधु-भगिनी याचा जप करतील तर त्यांनाही असेच होऊ लागेल. कधी भगवंताचा आवाजच ऐकू येतो. तुम्ही कधी पाठ, जप करत अहात, भगवंताच्या भजनात लागलेले आहात, मनात जप करण्याची लगन आहे आणि जर तुम्हाला त्यावेळी झोप येऊ लागली तर त्यावेळी दरवाजा एकदम जोरात उघडला जाईल. जणू काही सोसाटॺाचा वारा सुटला असावा. अथवा कोणी गोंधळ माजवील त्यामुळे तुमची झोप उडून जाईल. कशाचा तरी एकदम आवाज होईल ज्यामुळे झोप उडून जाईल. हे तर नाममहाराज जागवित असतात, भगवान् जागृत करतात की, झोपतोस कसा? नाम जपत आहेस का झोपत आहेस? भगवान् फार मोठे कष्ट घेऊन तुमच्यावर कृपा करून तुमची काळजी घेतात, तुम्ही त्यांना शरण तर जा मग पहा.</p>
<p class="TXT">तुलसीदासजी महाराज म्हणतात—<span class="char-style-override-3">“बिगरी जनम अनेक की सुधरै अबहीं आजु”</span> अनेक जन्मापासून बिघडलेली गोष्ट आज सुधारेल, आज नव्हे आत्ता या क्षणी, विलंबाचे कारणच नाही. कारण <span class="char-style-override-3">“होहि राम को नाम जपु”</span> तुम्हीं प्रभू रामचंद्रजींचे होऊन अर्थात मी रामजींचा आहे आणि रामजी माझे आहेत असा संबंध जोडून नाम जपा. पण यात एक अट आहे—<span class="char-style-override-3">“एक बानि करुनानिधान की। सो प्रिय जाकें गति न आन की॥”</span> संसारात जितके कुटुंबी आहेत, त्यात माझे कोणी नाही, धन-संपत्ती माझी नाही, कुटुंब परिवारही माझा नाही अर्थात् त्यांचा आश्रय नसावा. <span class="char-style-override-4">“अनन्यचेता: सततम्”, “अनन्याश्चिन्तयन्तो माम्” </span>केवळ भगवंतच माझे आहेत. मी दुसऱ्याचा नाही आणि माझे दुसरे कोणी नाही—अशी आत्मीयता करून मग तुम्ही नाम जपा. मग त्या नामाचा भगवंतावर परिणाम होईल. परंतु अनेकांशी संबंध ठेवता, धन-परिवाराशी संबंध ठेवता आणि नाम जपता. अशावेळी नाम न घेण्यापेक्षा नाम घेणे श्रेष्ठ तर आहेच आणि जेवढे नाम घ्याल, तेवढा लाभ तर होणारच. परंतु तसा लाभ होणार नाही, जसा लाभ शुद्ध अंत:करणाने आपला संबंध परमात्म्याशी जोडून मग नाम घेणाऱ्यास होतो.</p>
<p class="TXT"><span class="char-style-override-3">“तुलसी तजि कुसमाजु”</span> कुसंगाचा त्याग करा. कुसंग म्हणजे काय? हे धन माझे आहे, ही संपत्ती माझी आहे—हा कुसंग आहे. जे धनलोभी आहेत, भोगांचे कामी आहेत, त्यांचा संग कुसंग आहे. जे परमात्म्याशी विमुख आहेत, त्यांचा संग महान् कुसंग आहे. तो सर्व कुसमाज आहे, त्यापासून आपला बचाव करून घ्या. नाहीतर महाराज! थोडासा कुसंगसुद्धा तुमच्या वृत्तींना बदलून टाकील, एकदम भगवद्विमुख करील. लोक म्हणत असतात की, ज्या अर्थी कुसंगाचा एवढा परिणाम होतो त्या अर्थी भगवद्भजनात एवढे सामर्थ्य नाही. ते सामर्थ्य कुसंगाचे नाही रे बाबा, तर आपल्या अंत:करणात अनेक प्रकारचे जे विरुद्ध संस्कार पडलेले आहेत, भगवद्भजनाच्या विरुद्ध संस्कार पाडलेले आहेत. ते संस्कार कुसंगाने उचल खातात, जागृत होतात. म्हणून कुसंगाचा फार मोठा परिणाम होतो. तुम्ही भजन कराल तर ते सर्व संस्कार नष्ट होतील. मग—<span class="char-style-override-3">“विधि बस सुजन कुसंगत परहीं। फनि मनि सम निज गुन अनुसरहीं॥”</span> कधी कुठल्यातरी प्रसंगाने एखादा सज्जन जरी कुसंगात सापडला तरी जसा सापाचा मणी असतो त्याला विष बाधा करीत नाही, तो विषावर ठेवला तर विषाचे शोषण करतो, परंतु स्वत: विषारी होत नाही. त्याचप्रमाणे तुम्ही जर भजनात तल्लीन व्हाल, तदाकार व्हाल, तरमग तुमचे मन बदलणार नाही, तुमच्यावर कुसंगाचा परिणाम होणार नाही. कारण तुमच्या अंत:करणात भगवत् संबंधी संस्कार दृढ झालेले असतात, उलट कुसंगावर तुमचा परिणाम होईल, भजनाचा परिणाम होईल. परंतु एवढीशक्ती हस्तगत होण्यापूर्वी मात्र तुम्ही सावध राहिले पाहिजे. कुसंगाचा त्याग करून आणि भगवंताचे होऊन त्या मस्तीत भगवंताच्या नामाचा जप करा. चालता-फिरता, उठता-बसता सदा जप करीत रहा. यात एकदा मन लागले की, मग सुटत नाही.</p>
<p class="TXT">मी एक सज्जन पाहिले आहेत. त्यांचे वस्त्र पांढरेच होते, परंतु ते राम, राम, राम करीत असत. जसे एखादा चालता-चालता मागे राहतो आणि मग पळत येतो, त्याचप्रमाणे ते प्रथम हळू हळू राम-राम-राम करीत असत, मग फार वेगाने म्हणत असत. रात्रीही त्यांच्याजवळ राहण्याचा मला प्रसंग पडला, तर ते रात्रंदिवस नाम जपत असत. थोडा वेळ झोपत असत. झोपेतून उठले की, पुन्हा राम-राम-राम चालू होत असे. निरंतर राम-राम-राम चालू असे. भोजन करताना राम-राम-राम, घास गिळताना राम राम राम. कोणत्याही वेळी त्यांना पहा, ते राम राम राम करीत असलेलेच भेटायचे. अशी लगन लागली तर मग सुटणार नाही. मग ते सोडणे तुमच्या हातात राहणार नाही. तो एक असा विलक्षण रस आहे की, तो एकवेळ लागला की, बस लागूनच राहतो. परमात्मतत्त्व संबंधी गोष्टी असोत, परमात्मसंबंधी नाम असो, भगवंताची लीला असो, गुण असो,प्रभाव असो, रहस्य असो, भगवंताचे जे काही समजले असेल ते तुम्ही सोडू शकणार नाहीत.</p>
<p class="TXT">याचे कारण काय आहे? तुमचा संबंध पूर्वीपासूनच भगवंताशी आहे आणि संसाराशी संबंध तुमचा नाहीच. आत्ताही बालपण, तारुण्य आणि वृद्धावस्था—यांचा तरी निरंतर संबंध तुमच्याशी कुठे आहे? हे निरंतर बदलत आहेत आणि समजा निरंतर राहत असले तरी त्यांची तुमच्याशी साथ नाही. पुष्कळ लोक मरणपावले, पुष्कळ मृत्युमुखी पडत आहेत. सर्वच जात आहेत. कोणीही आपल्या बरोबर राहणारा नाही, परंतु भगवान् निरंतर आपली साथकरतात. भगवान् कधी आपल्यापासून वियुक्त झाले नाहीत आणि होऊशकत नाहीत. हा जीवच भगवंतापासून विमुख झाला आहे. सर्व जीव भगवंताचे आवडते आहेत, सर्व भगवंतापासूनच उत्पन्न झाले आहेत. म्हणून भगवान् जीवास कधी विसरत नाहीत—<span class="char-style-override-3">“सब मम प्रिय सब मम उपजाए।”</span></p>
<p class="TXT">संसाराची कोणतीही वस्तू स्थिर राहत नाही. जे आपण ठेवू इच्छितो ते राहत नाही. अनुकूल परिस्थिती ठेवू इच्छितो पण राहत नाही. धन ठेवतो, राहत नाही. कुटुंब ठेवतो, राहत नाही. तुम्ही ज्यांच्यावर विश्वास ठेवता, तर विश्वासघात होतो, कारण ते साथी राहूच शकत नाहीत. हे काय आहे? हे भगवंताचे निमंत्रण आहे, भगवंताचे आव्हान आहे, भगवंताचे बोलावणे आहे. भगवान् तुम्हाला बोलावित आहेत की, तुम्ही कुठे फसला आहात? हे तुमचे नाहीत. तुम्ही पहा की, हे मुलगा-नातू, पणतू, आई, बाप, भाऊ, संबंधी, मित्र, कुटुंबी तुमच्याशी कसा व्यवहार करीत आहेत? हे तुमची साथ करणारे नाहीत.</p>
<p class="Shlok-Color-2">संसार साथी सब स्वार्थके हैं,</p>
<p class="Shlok-Color-2">पक्के विरोधी परमार्थ के हैं।</p>
<p class="Shlok-Color-2">देगा न कोई दु:ख में सहारा,</p>
<p class="Shlok-Color-2">सुन तू किसी की मत बात प्यारा॥<span class="char-style-override-5"></span></p>
<p class="TXT">इतर गोष्टी ऐकू नकोस, एक नामच घे.</p>
<p class="TXT">उपनिषदात आले आहे—<span class="char-style-override-4">“श्रवणायापि बहुभिर्यो न लभ्य:” </span>पुष्कळ व्यक्तींना तर भगवत् संबंधी गोष्टी ऐकण्यासही मिळत नाहीत. आयुष्य संपते, परंतु ऐकण्यास मिळत नाही. सज्जनहो! तुम्हाला तर संधी मिळालेली आहे. तुमच्यावर भगवंताची केवढी कृपा आहे की, तुम्ही संतांची वाणी वाचता, संतांविषयी तुमच्या ठिकाणी श्रद्धा आहे, भावना आहे—हा काही सामान्य गुण नाही. आज तुम्हाला यात काही विशेषता दिसत नाही, परंतु ही गोष्ट फार विशेष आहे. कारण—</p>
<p class="Shlok-Color-2">वैष्णवे भगवद्भक्तौ प्रसादे हरिनाम्नि च।</p>
<p class="Shlok-Color-2">अल्पपुण्यवतां श्रद्धा यथावन्नैव जायते॥</p>
<p class="TXT">ज्यांचे पुण्य कमी आहे त्यांची भगवंताच्या प्रेमीभक्तात आणि भगवद्भक्तीत श्रद्धा होत नाही. जेव्हा अंत:करण अत्यंत निर्मळ होते, तेव्हा संतांमध्ये, भगवद्भक्तीत, भगवत्प्रसादात आणि भगवंताच्या नामात श्रद्धा निर्माण होते. ज्यांच्यात श्रद्धा, भक्ती असते, ते फार पुण्यवान आहेत, ते पवित्रात्मा आहेत. जर ते तसे नसते, तर त्यांच्यात श्रद्धा राहिली नसती. ते तर्क, कुतर्क करतील, संतांजवळ थांबूच शकत नाहीत.</p>
<p class="Shlok-Color-2">तुलसी पूरब पाप तें हरि चर्चा न सुहाय।</p>
<p class="Shlok-Color-2">कै ऊँघे कै उठ चले कै दे बात चलाय॥</p>
<p class="TXT">सत्संगात जाईल तर त्याला झोप येईल. दुसऱ्याच गोष्टी करू लागेल अथवा सत्संगातून उठून निघून जाईल. परंतु तो जर काही दिवस सत्संगात बसून राहिला तर त्यालाही सत्संग आवडू लागेल. तोही भजन करू लागेल मग तो सत्संग सोडणार नाही.</p>
<p class="TXT">एक गोष्ट मी ऐकली आहे. एक मनुष्य असाच चेष्टा-मस्करी करणारा होता. तो चेष्टेनेच म्हणत असे की, हे पहा, हे साधू! राम राम राम राम करीत राहतात, तर दुसरे लाक म्हणतात होय बाबा! कसे करतात? तर तो पुन्हा म्हणतो—“राम राम राम” असे करतात. तो उठून कुठेही गेला तर त्याला लोक म्हणतात—सांगा कसे करतात? तर तो पुन्हा सांगतो—राम राम राम असे करतात. असे करता-करता महाराज! त्याला लगन लागाली. तो नाम जपू लागला. म्हणून <span class="char-style-override-3">“भायँ कुभायँ अनख आलसहूँ। नाम जपत मंगल दिसि दसहूँ॥”</span><span class="char-style-override-6"> </span>कोणत्याही प्रकाराने का होईना तुम्ही नाम तर घेत जा. मग पहा, त्याची विलक्षणता, अलौकिकता! परंतु सज्जनहो! नाम घेतल्याशिवाय त्याचा पत्ता लागत नाही. जसे जोपर्यंत मिठाई मुखाबाहेर राहील, तोपर्यंत तिची गोडी जाणू शकत नाही. मिठाई खाणाराच मिठाईची गोडी जाणतो.</p>
<p class="TXT">शास्त्रांमधून, संतवचनातून नाम महिमा ऐकून आपण नामात यत्किंचित रुची करू शकतो, परंतु त्याचा खरा रस तेव्हाच कळेल जेव्हा तुम्ही स्वत: त्यात लागून जाल. जेव्हा तुम्ही अंत:करणातून, मनापासून लागाल, दिखाऊपणाने नाही अर्थात लोकांना दाखविण्यासाठी नाही, तेव्हा तुम्हाला खरी गोडी येईल. जो लोकांना दाखविण्यासाठी भजन करतो, तो तर लोकांचा भक्त आहे, भगवंताचा नव्हे. लोकांनी मला भजनानंदी समजावे यासाठी जर तो भजन करतो तर तो भगवंताचा भक्त कुठे झाला? भगवंताचा भक्त असेल तर तो अंत:करणातून नाम कसा सोडू शकेल? एकांतात अथवा जन समुदायात, तो नाम कसे सोडू शकतो? खऱ्या लाभास तो कसा सोडू शकतो? तुमच्यासमोर रुपये-पैसे पडलेले दिसतील तर तुम्ही त्याला सोडून द्याल काय? कसे सोडू शकाल? तुम्ही ते घ्यालच. जर कचऱ्यात पडलेले पैसेसुद्धा तुम्ही चटकन उचलून घ्याल, तर जो नामप्रेमी आहे तो नाम सोडून देईल हे कसे शक्य आहे? तो एक क्षणभरसुद्धा नामाचा वियोग कसा सहन करू शकतो?</p>
<p class="TXT">नारदजी महाराजांनी त्यांच्या भक्तिसूत्रात लिहिले आहे—<span class="char-style-override-4">“तदर्पिताखिलाचारता तद्विस्मरणे परमव्याकुलतेति।”</span> तो आपले सर्वस्व भगवंतांना अर्पण तर करतो, परंतु भगवंताचे, त्यांच्या नामाचे थोडेसे जरी विस्मरण झाले तर तो व्याकुळ होतो. जसे मासा पाण्यापासून दूर केला तर तडफडू लागतो आणि काही काळ तसाच राहिला तर मरण पावतो, तो आरामाने राहू शकत नाही. तसेच <span class="char-style-override-4">“तद्विस्मरणे परमव्याकुलतेति”</span> भगवंताची, त्यांच्या नामाची विस्मृती झाल्यास परम व्याकुळता होईल. त्याला सोडू शकत नाही. भगवंताच्या स्मृतीचा त्याग करू शकत नाही.</p>
<p class="TXT">भागवताच्या एकादश स्कंधात नवयोगेश्वरांच्या प्रसंगात असे येते की, कोणी एखाद्या भक्तास म्हणेल की, तू अर्ध्या क्षणासाठी जर भगवंताची स्मृती सोडशील तर तुला त्रैलोक्याचे राज्य देऊ तर तो म्हणेल—तुमच्या कोणत्याही वैभवासाठी मी अर्ध्या क्षणासाठी सुद्धा भगवंतांना सोडू शकत नाही. त्याच्या समोर वैभव काहीच महत्त्वाचे नाही. हे वैभव आहेच काय? हे तर क्षणभंगुर आहे आणि भगवान् निरंतर राहणारे आहेत. म्हणून तो कोणत्याही लोभात पडून भगवंताचे नाम कसे सोडू शकतो? जर नाम सोडून देईल तर त्याला नामाची किंमत समजली नाही. नामाचे महत्त्व त्याच्या लक्षात आले नाही. तात्पर्य हे झाले की, भगवंताची विस्मृती होत नाही. विस्मरण कसे होणार? <span class="char-style-override-3">“भूले नाय बने दयानिधि भूले नाय बने।”</span> विस्मरण होतच नाही, कसे विसरणार? विस्मरण होऊच शकत नाही.</p>
<p class="TXT">ज्याला एकदा हा रस लागला की, लागलाच. जसे माशीप्रत्येक ठिकाणी बसते आणि उडून जाते. माशी अगोदर तर विस्तवावर बसतच नाही आणि कधी बसली तर मग कधी उठणारच नाही. मग केवळ धूरच निघेल, ती उठणार नाही. तसेच हे मन जोपर्यंत भगवंतात, भगवंताच्या नामात लागले नाही, तोपर्यंत हे सर्वत्र भटकत राहते, परंतु जेव्हा हे भगवंतात लागून जाईल तर मग जय रामजीकी......! मग तर बस, खतम! मग उठूच शकणार नाही. जोपर्यंत मन तेथून उठते तोपर्यंत मन भगवंतात लागले नाही, भजन झाले नाही. लोक म्हणतात—“आम्ही खूप भजन केले, नाम जप केला” खूप काय केला? अद्याप सुरूच झाले नाही. खरे भजन सुरू झाले नाही. सुरू झाल्यानंतर सुटेल, हे तुमच्या हातातली गोष्ट नाही. तुम्ही विचार करा. मृत्यूनंतर हाडात जर भगवंताचे नाम ऐकू येते, तर नाम कसे सुटू शकते?</p>
<p class="TXT">मारवाड देशात एक फूलीबाई धनगर जातीत होऊन गेली. ती भगवंताचे नाम घेत होती. तिचे गोवऱ्या थापण्याचे काम होते. ती शेणाच्या गोवऱ्या लावीत असत. कोणी एकीने तिची गोवरी घेतली, तर ती तिच्या घरी गेली आणि म्हणाली—तू माझी गोवरी आणलीस. तिने म्हटले—मी घेतली नाही. जर मी घेतली असेल तर तुझ्याजवळ काय प्रमाण आहे? फूलीबाई म्हणाली—माझी गोवरी कानाला लावून बघ. तिने कानाला लावून पाहिले तर त्यात राम राम राम चा ध्वनी निघत होता. गोवरीतून नाम जप होत होता. तिने आश्चर्याने म्हटले—यात तर राम राम राम होत आहे. फूलीबाई म्हणाली—हीच तर आहे माझी ओळख. अशी होती फूलीबाई! म्हणून जो शुद्ध अंत:करणाने नाम घेतो, त्याचा केवढा महिमा आहे.</p>
<p class="TXT">“ही म्हातारी भगवंताची भक्ता आहे”—असे ऐकून एक वेळ जोधपूरचा दरबार तेथे गेला जेथे फूलीबाई राहत होती. त्यांनी तेथे जाऊन पाहिले तर आपल्या प्रत्येक फौजी शिपायाजवळ फूलीबाई उभी आहे आणि फौजी शिपायास बाजरीची भाकरी आणि गवारीची भाजी असे भोजन घालत आहे. हे पाहून राजे फार खुश झाले आणि तिला राण्यांना सत्संग करविण्यासाठी आपल्या रनिवासात पाठविले. जर ही भक्ता तेथे गेली तर सत्संग होईल. फूलीबाईचा ग्रामीण वेश होता. ती तशीच रनिवासात गेली. तिला पाहून हा काय तमाशा आहे म्हणून सर्व राण्या हसू लागल्या. तेव्हा फूलीबाई आपल्या साध्या-सूध्या भाषेत म्हणाली—</p>
<p class="Shlok-Color-2">‘ए गहणो गांठो तन की शोभा, काया काचो भांडो।</p>
<p class="Shlok-Color-2">फूली कहे थे बैठी कँई राम भजो ए रांडो॥’</p>
<p class="TXT">तुम्ही हे सुंदर अलंकार घालून बसला आहात, राम राम का म्हणत नाही? हे काचेचे भांडे केव्हा फुटून जाईल काही सांगता येत नाही. मग काय कराल? असे बसून भजन करणार नाही तर तुम्ही रांडा काय करणार? बसल्या बसल्या राम राम का करत नाही? फूलीबाईनां असा संकोच नाही की, मी काय बोलते आहे? काय म्हणते आहे? तिची तर ही साधी-सरळ वाणी आहे. ती भगवद्भजनात रात्रंदिवस लागून राहिली आहे. तिची तर नुसती आठवण केल्यानेही शांती मिळते. महाराज! अंत:करणातील पाप नाहीसे होतात नुसत्या तिच्या स्मरणाने!</p>
<p class="TXT">याचे कारण काय आहे? भगवंताचे नाम घेतले आहे.भगवंताच्या चरणी शरण झाली आहे.</p>
<p class="Shlok-Color-2">‘बड़े सेयां बड़ होत है, ज्यूं बामन भुज दण्ड।</p>
<p class="Shlok-Color-2">तुलसी बड़े प्रताप ते दण्ड गयउ ब्रह्माण्ड॥’</p>
<p class="TXT">वामन भगवान् लहान रूप धारण करून बलि-राजाकडे पृथ्वी मागण्यासाठी गेले आणि म्हणाले—“मी माझ्या पायाने तीन पावले पृथ्वी घेईन”. बलिराजा म्हणाला—“अहो ब्राह्मणदेव! माझ्याकडे येऊन थोडे काय मागता? अजून घ्या.” वामन महाराज म्हणाले—“मी फक्त तीनच पावले भूमी घेईन.” आता जेव्हा ते तीन पावले मोजायला लागले तर महाराज! तेव्हा त्यांनी भयंकर मोठे रूप धारण केले. ब्रह्मचाऱ्याच्या हातात पळसाचा दंड असतो. वामन भगवान् जितके उंच होते तेव्हढाच त्यांचा दंड होता. मोठॺात मोठी काठी कानापर्यंत असते. ती इतकी लहान काठी हातात आणि स्वत: तर खूप मोठे झाले. मग तो दण्ड असा झाला की, ती वामन भगवंताच्या दात कोरण्याच्या उपयोगी पडेल. एवढॺा लहान काठीचे काय कराल? तर म्हणतात—<span class="char-style-override-3">“सन्तदास लकड़ी बढ़ी बिन कूंपल बिन पात।”</span> ती काठी अंकुर किंवा पाने न फुटता तशीच वाढली. कशी काय वाढली? <span class="char-style-override-3">“बड़ सेयां बड़ होत है”</span> वास्तविक ती काठी वाळलेलीच होती परंतु हातात कोणाच्या होती? त्याचप्रमाणे सज्जनहो! तुम्ही आणि आम्ही साधारण आहोत, परंतु भगवंताच्या चरणी लागलो, नाम-जपात लागलो, भगवंताच्या चिंतनात लागलो तर गुजराती भाषेत एक पद येते—<span class="char-style-override-3">“छोटा साउथी, सबथी मोटा थाय, थाय छे हरि भजन किए।”</span> भगवंताचे भजन करणारा लहान असून सर्वात श्रेष्ठ बनतो. श्रेष्ठ का बनतो? कारण त्याने भगवंताचा आश्रय घेतला आहे. भगवंताचे नाम घेतले आहे. भगवंतात लागला आहे. म्हणून तो आता लहान नाही, साधारण नाही.</p>
<p class="TXT">आम्ही एका संतांची गोष्ट ऐकली आहे. या पूर्वीच्या काळात सेकंड क्लासचे रिझर्वेशन होत असे. एका संतांना कुठे जावयाचे होते तर काही गृहस्थी लोकांनी त्यांना सेकंड क्लासमध्ये बसविले. एका सीटवर ते बसले. त्यांच्यासमोर एक मुसलमान बसला होता. त्याची जेव्हा नमाज पढण्याची वेळ झाली तेव्हा त्याने खाली आपली चादर टाकली आणि नमाज पढू लागला. त्यावेळी समोर बसलेले सन्त उठून उभे राहिले. जोपर्यंत तो नमाज पढत होता तोपर्यंत बाबाजी उभे राहिले आणि जेव्हा तो मुसलमान जागेवर बसला, तेव्हा बाबाजीही आपल्या जागेवर बसले. मुसलमानाने विचारले—“महाराज आपण उभे का राहिलात?” तर बाबाजीने मुसलमानास विचारले—“तुम्ही का उभे राहिलात? मुसलमानाने सांगितले—“मी परवरदिगार अल्लाच्या सेवेत उभा होतो”. तेव्हा संत म्हणाले—“मी तुमच्या सेवेत होतो.” ज्यावेळी कोणी मनुष्य प्रभूचे स्मरण करीत असेल त्यावेळी त्याला साधारण समजू नये. कारण त्यावेळी तो भगवंताच्या संबंधात असतो. तुम्ही त्या प्रभूचे स्मरण करीत होता म्हणून मी तुमच्या सेवेत उभा होतो.</p>
<p class="TXT">जेव्हा कोणी भगवंताचे भजन करतो, भगवंताची प्रार्थना करतो, तर तो मनुष्य कोणत्याही भाषेत प्रार्थना करो. कारण आपापल्या भाषेत आपापाल्या इष्टाचे नाम वेगवेगळे असते. परंतु परमात्मा एकच आहेत. परमात्म्याशी ज्याचा संबंध जोडला गेला आहे तो काय साधारण मनुष्य आहे? जशी दुसरी माणसे असतात, तसा हा आता आहे काय? नाही.</p>
<p class="TXT">जसे व्यवहारात असे पाहण्यात येते की, जेव्हा एखादा राजकीय मोठा अधिकारी येतो, तेव्हा लोकावर त्याचा परिणाम होतो की, मोठे ऑफिसर आले, हे मंत्री आले. हे तसेच जे भगवंतात लागले आहेत, ते अशा राजाचे प्रेमी असतात, ज्यापेक्षा जगात कोणीच मोठा नाही—<span class="char-style-override-4">“न त्वत्समोऽस्त्यभ्यधिक: कुतोऽन्यो लोकत्रयेऽप्यप्रतिमप्रभाव।”</span> (गीता ११। ४३) तो त्या भगवंताचा आवडता असतो. ज्याच्याविषयी स्वत: भगवान् म्हणतात—<span class="char-style-override-3">“भगत मेरे मुकुट मणि।”</span> भगवान् स्वत: ज्यांना एवढा आदर देतात, त्या संतांचे आपणाला दर्शन झाले तर आपले केवढे अहोभाग्य आहे! परंतु मनुष्य त्यांना ओळखत नाही. संतांचा पत्ता लागत नाही. खरे आहे, संतांचा कसा पत्ता लागणार?</p>
<p class="TXT">काय सांगू महाराज? संत विचित्र, विलक्षण-विलक्षण असतात. साधारण व्यक्तीसारखे पडून राहतात. त्यांचा पत्ताच लागत नाही की, हे कोण आहेत, कारण बाहेरून तर ते सामान्य दिसतात.</p>
<p class="Shlok-Color-2">‘सन्तोंकी गत रामदास जगसे लखी न जाय।</p>
<p class="Shlok-Color-2">बाहर तो संसार-सा भीतर उलटा थाय॥’</p>
<p class="TXT"><span class="char-style-override-3">“ऐसे निराले सेठको वैसा ही बिरला जानता”</span> ते इतके विलक्षण असतात की, त्यांच्यासारखाच कोणी एखादा त्यांना जाणतो, प्रत्येक माणूस त्यांना ओळखू शकत नाही. अशाप्रकारे सज्जनहो? नाम आम्हा सर्वांसाठी सुलभ आहे. <span class="char-style-override-3">“सुमिरत सुलभ सुखद सब काहू। लोक लाहु परलोक निबाहू॥”</span> स्मरण करण्यासाठी सर्वांना नाम सुलभ आहे. मग तो कोणत्याही वर्णाचा असो, कोणत्याही जातीचा असो, कोणत्याही आश्रमाचा असो, कोणत्याही देशाचा असो, कोणत्याही वेषात असो, कोणीही का असेना, तोही जर भगवंताच्या नामात लागला तर नाम सर्वांना सुख देणारे आहे—<span class="char-style-override-3">“सुखद सब काहू”, “लोक लाहु परलोक निबाहू”</span> इहलोकी आणि परलोकी लाभ देणारे आहे, सर्व बाजूंनी आपले रक्षण करणारे आहे.</p>
<p class="TXT">गोस्वामीजी म्हणतात—<span class="char-style-override-3">“भरोसो जाहि दूसरो सो करो”</span> कोणाला दुसऱ्या कोणाचा भरवसा असेल तर त्याने खुशाल करावा. मला तर—<span class="char-style-override-3">“मोको तो रामको नाम कलपतरु कलि कल्यान फरो”</span> प्रभू रामचंद्रजींचा नामरूपी कल्पतरू कलियुगात कल्याणरूपाने फलीभूत झाला. या कल्पतरूपासून जे पाहिजे ते घ्या. <span class="char-style-override-3">“मेरे तो माय-बाप दोऊ आखर, हौं सिसु-अरनि अरो”</span> मी बालक आहे. जर हट्ट केला तर ती वस्तू घेईन तेव्हाच राहीन. जसे आई-बापासमोर मुलाने हट्ट केला जर रडू लागला तर जे त्याला खेळणे पाहिजे असेल, ते तो घेतोच, तसेच मी शिशू आहे, हट्ट केला तर राम नामातून सर्व काही घेईन. असे म्हणत म्हणत गोस्वामीजी शेवटी हद्द करतात <span class="char-style-override-3">“संकर साखि जो राखि कहौं” </span>मनात एक आणि बाहेर दुसरे असे जर मी म्हणत असेल तर भगवान् शंकर साक्षी आहेत. शंकर भगवान् माझे साक्षीदार आहेत. <span class="char-style-override-3">“तौ जरि जीह गरो”</span> जीभ तुटून जावो, जळून जावो. परंतु <span class="char-style-override-3">“अपनो भलो राम-नामहि ते तुलसिहि समुझि परो.”</span></p>
<p class="TXT">शंकर भगवंताची साक्ष का दिली? एक तर भगवान् शंकर रामनाम रटणारे आहेत, दुसरी गोष्ट ज्याला साक्षीदार केले जाते त्याला विचारतात—पहा हं! खरी साक्ष द्या. तेव्हा तो म्हणतो—हां! खरेच सांगतो. त्याला विचारतात—नक्की खरे सांगतो का? तो म्हणतो—होय, बिलकुल खरे सांगतो. जर खरे असेल तर घ्या हातात गंगाजल आणि सांगा. म्हणून गोस्वामीजी शंकर भगवंतांना म्हणतात—“महाराज आपण खरी साक्ष द्या, कारण आपल्या मस्तकावर गंगाजी आहे.”</p>
<p class="TXT">सगरामदासजी कवी म्हणतात—</p>
<p class="Numbers">(१)</p>
<p class="Shlok-Color-2">नरतन दीन्हो रामजी सतगुरु दीन्हो ज्ञान।</p>
<p class="Shlok-Color-2">ये घोड़ा हाको अबे ओ आयो मैदान॥</p>
<p class="Shlok-Color-2">ओ आयो मैदान बाग करडी कर सावो।</p>
<p class="Shlok-Color-2">हिरदे राखो ध्यान राम रसनासों गावो॥</p>
<p class="Shlok-Color-2">कुण देखाँ सगराम कहे आगे काढ़े कान।</p>
<p class="Shlok-Color-2">नरतन दीन्हो रामजी सतगुरु दीन्हो ज्ञान॥</p>
<p class="Numbers">(२)</p>
<p class="Shlok-Color-2">कहे दास सगराम बड़गडे़ घालो घोड़ा।</p>
<p class="Shlok-Color-2">भजन करो भरपूर रह्या दिन बाकी थोड़ा॥</p>
<p class="Shlok-Color-2">थोड़ा दिन बाकी रह्या कद पोंछोला ठेट।</p>
<p class="Shlok-Color-2">अध बीचमें बासो बसो तो पड़सो किणरे पेट॥</p>
<p class="Shlok-Color-2">पड़सो किणरे पेट पडे़गा भारी फोड़ा।</p>
<p class="Shlok-Color-2">कहे दास सगराम बड़गड़े घालो घोड़ा॥</p>
<p class="TXT">तात्पर्य हे झाले की, मनुष्यशरीर प्राप्त करून खूप भजन करा. नाहीतर कुत्रीच्या, गाढवीच्या गर्भात जावे लागेल. मग कुत्रीचे दूध प्याल काय? गाढविणीचे दूध प्याल काय? म्हणून बंधूनो! भगिनींनो! आपल्यावर संतांनी केवढी मोठी कृपा करून आपणास भगवंताचे नाम सांगितले आहे. आता तर तुम्ही जागृत होऊन रात्रंदिवस राम, राम, राम, राम करीत रहा. रात्रंदिवस भजनात लागून रहा.</p>
<p class="TXT">बंधूनो! वाणीविषयी सावध रहा, मुखाने सत्य बोला, खोटे बोलू नका. सावधान राहून प्रत्येकक्षणी याचे स्मरण ठेवा आणि सतत भगवंताचे नाम घेत रहा. खोटे बोलण्याने वाणीत शक्ती राहत नाही. वाणीत शक्ती नसल्यास नाम घेऊनही लवकर सिद्धी होत नाही.</p>
<p class="TXT">“जिह्वा दग्धा परान्नेन” दुसऱ्याचा हक्क हडपण्याने जीभ जळून गेली. “हस्तौ दग्धौ प्रतिग्रहात्” दुसऱ्याची वस्तू घेतल्याने हात जळाले. “परस्त्रीभिर्मनो दग्धम्” परस्त्रियांत मन गेल्याने मन जळाले. “कथं सिद्धिर्वरानने.” तर सिद्धी कशी होईल? जिभेतही शक्ती राहिली नाही, हातातही शक्ती राहिली नाही आणि मनातही शक्ती राहिली नाही. म्हणून बंधूनो आणि भगिनींनो! खूपच सावधानीने आचरण शुद्ध ठेवा आणि भगवंताच्या नामाचा जप करा.</p>
<p class="TXT">लोक मोठमोठी दु:खे भोगतात आणि म्हणतात—“काय करावे चिंता मिटत नाही, आमचे काम बनत नाही.” बाबांनो! राम नाम घ्या ना? मी संतांकडून राम नाम तोफेचा गोळा आहे असे ऐकले आहे—<span class="char-style-override-3">“जैसे गोला तोप का करत जात मैदान”</span> जसे तोफेचा गोळा जेथे जातो तेथे सर्व साफ होते अर्थात मैदान होते, तसेच हे राम नाम आहे. जेव्हा मनात चिंता होऊ लागेल, तेव्हा अर्धा तास, एक तास नामाचा जप करा, चिंता आपोआप मिटून जाईल, ही प्रत्यक्ष अनुभवाची गोष्ट आहे.</p>


<p class="Page-Break"> </p>
<p class="Heading" id="toc_marker-3">२.नामजपाचा विधी</p>
<p class="TXT">नामजपाचा मुख्य विधी काय आहे? खास विधी हा आहे की, भगवंताचे होऊन भगवंताच्या नामाचा जप करावा—<span class="char-style-override-3">“होहि राम को नाम जपु तुलसी तजि कुसमाजु”.</span> आता थोडा दुसरा विचार सांगतो. भगवंताच्या नामाचा जप करा, परंतु जपाबरोबरच प्रभूच्या स्वरूपाचे चिंतनही झाले पाहिजे. जसे गंगेचे नाव घेताच गंगेची धार दिसू लागते की, ती अशी वहात आहे. गोमातेचे नामउच्चारताच गायीचे रूप समोर येते. तसेच “ब्राह्मण” म्हटल्याबरोबर ब्राह्मणरूपी व्यक्ती समोर दिसते. मनात एक स्वरूप येते. तसे राम उच्चारण करताच मनात धनुर्धारी राम दिसावयास हवे. अशा-प्रकारे नामाचा उच्चार करताना मनाने भगवंताच्या स्वरूपाचे चिंतन करा. हा मुख्य विधी आहे. पातञ्जलयोगदर्शनात लिहिलेले आहे <span class="char-style-override-4">“तज्जपस्तदर्थभावनम्”, “तस्य वाचक: प्रणव:” </span>भगवंताच्या नामाचा जप करणे आणि त्याच्या अर्थाचे चिंतन करणे अर्थात नाम घेत जा आणि त्याला स्मरत जा.</p>
<p class="TXT">तुम्ही श्रीकृष्णाचे भक्त असाल तर त्यांच्या चरणी शरण होऊन <span class="char-style-override-4">“श्रीकृष्ण: शरणं मम”</span> या मंत्राचा जप करीत, त्याबरोबरच त्यांच्या स्वरूपाचे स्मरण करीत जा. नामजपाचा हा मुख्य विधी आहे. एक विधी तर त्याचे होऊन त्याचे नाम जपणे असा आहे आणि दुसरा विधी नाम जपत असताना त्याच्या स्वरूपाचे ध्यान करीत राहणे. एखादेवेळी काही चूक भूल झाली तर “हे नाथ! हे नाथ!” असे पुकारा “हे प्रभो! मला वाचवा, मी तर तुम्हाला विसरलो! माझे मन दुसरीकडे गेले, हे नाथ! वाचवा” भगवंताची अशी आर्तस्वराने प्रार्थना करा. म्हणजे भगवंत तुम्हाला साहाय्य करतील. त्यांच्या मदतीने जे काम होईल, ते काम तुम्ही तुमच्या शक्तीने करू शकणार नाही. म्हणून भगवंताच्या नामाचा जप आणि त्याच्या स्वरूपाचे ध्यान—ही दोन्ही बरोबरच असावीत.</p>
<p class="Shlok-Color-2">“ओमित्येकाक्षरं ब्रह्म व्याहरन् मामनुस्मरन्”</p>
<p class="TXT-Right"> (गीता ८।१३)<span class="char-style-override-7"></span></p>
<p class="TXT">ॐ या एका अक्षराचे उच्चारण करा आणि माझे स्मरण करा. ठिक-ठिकाणी असा विषय सांगितला जातो. म्हणून नामजपाबरोबर भगवंताच्या स्वरूपाचेही चिंतन झाले पाहिजे.</p>
<p class="TXT">नामजप दाखविण्यासाठी केला जाऊ नये अर्थात मी नाम जपत आहे तर लोकांनी मला भक्त मानावे, सज्जन मानावे, लोकांनी माझ्याकडे पहावे. हा भाव मुळीच असता कामा नये. हा भाव जर राहिला तर नामाची विक्री होईल. नामाचे पूर्ण फल मिळणार नाही, कारण आपण नामास मान-सन्मानात खर्च करून टाकले. म्हणून नामजपात दिखाऊपणा नसला पाहिजे. नामजप अंत:करणातून लगनपूर्वक झाला पाहिजे. लौकिक धनसुद्धा जर लोक दाखवित नाहीत, त्यालाही तिजोरीत बंद ठेवतात, तर हे धन लौकिक धनासारखेही नाही काय? जे इतरांना दाखवित जावे. तुमचे भजन लोकांना कळले तर ते भजन राहत नाही. भजन गुप्त रीतीने करावे, त्यात दिखाऊपणा मुळीच नसावा. नाम जप मनातल्या मनातच करीत रहावा. एकांतात करीत रहावा, अंत:करणातून करीत रहावा आणि मनातल्या मनात प्रार्थना करीत रहावी. लोकांना दाखविण्यासाठी नव्हे. लोकांनी पाहिले तर आपल्याला लाज वाटली पाहिजे की, ही माझी चूक झाली. लोकांना कळले ही चूक झाली. आम्हाला एक महात्मा भेटले होते. त्यांनी एक गोष्ट सांगितली.</p>
<p class="TXT">प्रल्हादजींना एवढे कष्ट का सोसावे लागले? प्रल्हादजींनी आपले भजन प्रकट केले. त्यांनी जर भजन प्रकट केले नसते तर त्यांना एवढे कष्ट कशाला भोगावे लागले असते? म्हणून आपले भजन प्रकट करू नये. मी भजन करतो असा कोणालाही पत्ता लागू देऊ नये. माता-भगिनींनी गुप्तरीतीने भगवंताचे भजनकरण्यात लागावे. हे पहा! गुप्त रीतीने केलेले भजन फार महत्त्वाचे असते. गुप्त रीतीने केलेली पापे देखील फार भयंकर असतात. भजनसुद्धा फारच लाभदायक असते. गुप्त रीतीने दिलेले दानसुुद्धा फारच लाभदायक असते. गुप्त दान कोणते आहे? घरच्या माणसांपासून लपवून दिलेले दान चोरी आहे. ते गुप्त दान नाही. गुप्तदान कोणते आहे? ज्याच्या घरी जाईल त्याला त्याचा पत्ता लागू नये की, हे कोठून आले? कोणी दिले? देणाऱ्याचा पत्ता लागू नये, हे दान गुप्तदान म्हटले जाते. घरच्या माणसांपासून लपवून देणे चोरी आहे. चोरीपासून पाप निर्माण होते.</p>
<p class="TXT">एके दिवशी मी सकाळच्या प्रवचनात म्हटले होते की, गरीबांची सेवा करा. त्यावेळी एका श्रोत्याने म्हटले—महाराज! आम्ही गरीबांची सेवा केली तर गरीब लोक फार त्रास देतात. त्याच्या उत्तरात मी म्हटले—सेवा अशा रीतीने करा की, त्यांना सेवा कोणी केली हे कळू नये. हीच तर तुमची खरी सेवा आहे. नाहीतर काही लोक जाहीर करतात की, आम्ही दाते आहोत, आम्ही अमुक दान केले आहे. असे जर कराल तर गर्दी खूप होईल, लोक लुटतील, त्रास देतील. हा सेवेचा भाव नाही. असे करणे म्हणजे केवळ वाहवा करून घ्यावयाची दुसरे काही नाही.</p>
<p class="TXT">आपल्या अंत:करणाचा असा भाव असला पाहिजे की, यांच्या घरी वस्तू कशी पोहचेल? कशा रीतीने यांची साहाय्यता केली जाईल? गुप्तपणे कसे देता येईल? अशा दानाचे अधिक माहात्म्य आहे. त्याच रीतीने म्हणजे गुप्त रीतीने भजन केले जावे. भगवंताच्या नामाचा जप मनातल्या मनातच व्हावा. मनातल्या मनात जप होत नसेल तर वाणीने करा, काही हरकत नाही, परंतु भाव मात्र दिखावूपणाचा असू नये. कोणी पाहिले तरी त्याचा इतका दोष नाही, मात्र दिखावूपणाचा भाव महान दोष आहे. तुम्ही नित्य निरंतर भजनात लागून रहा. समजा जर कोणी बघितले तर सावधान रहा. सावधान होण्याचा असा अर्थ नाही की, आपले भजनच बंद करून टाका.</p>
<p class="TXT">१.भगवंताचे होऊन भजन करा २.भगवंताचे ध्यान करत भजन करा ३.गुप्त रीतीने भजन करा ४.भजन निरंतर करा. कारण भजन मध्येच सुटल्यास ते विशेष परिणामकारक राहत नाही. निरंतर भजन झाल्यास त्यातून एक विशेष शक्ती उत्पन्न होते. जसे, माता-भगिनी स्वयंपाक करतात. जर त्या स्वयंपाक करू लागल्या आणि मध्येच काही काळ स्वयंपाक बंद केला, पुन्हा थोडा वेळ स्वयंपाक केला, पुन्हा बंद केला. असे जर करीत राहिल्या तर स्वयंपाक कसा पूर्ण होईल? दिवस निघून जाईल पण स्वयंपाक काही होणार नाही. स्वयंपाक सारखा चालू ठेवला तर चटकन होईल. तसेच भगवंताचे भजन निरंतर व्हावयास पाहिजे, सुटू नये, रात्रंदिवस, सकाळ, संध्याकाळ कधीही सुटता कामा नये. नारदजी आपल्या भक्तिसूत्रात लिहितात—<span class="char-style-override-4">“तदर्पिताखिलाचारता तद्विस्मरणे परमव्याकुलतेति,”</span> सर्व काही भगवंतांना अर्पण करणे, भगवंताचे विस्मरण होताच परम व्याकुळ होणे. पाण्यातून माशाला बाहेर काढताच तो जसा तडफडतो, तसेच भगवंताच्या विस्मृतीत हृदय व्याकुळ झाले पाहिजे. भगवंताला विसरल्यास सर्व काही संपले. त्यांची विस्मृती होऊ नये. निरंतर त्यांची आठवण असावी आणि प्रार्थना करावी—“प्रभो! मला तुमचा विसर पडू नये! हे नाथ! मला तुमचा विसर पडू नये.” असे म्हणत रहावे आणि नाम जपत रहावे.</p>
<p class="TXT">५.यात अजून एक मुख्य गोष्ट आहे—कामना करू नये अर्थात मी नाम जप करतो तर माझ्या मुलीचे लग्न जुळावे, मी नामजप करतो तर मला पैसा मिळावा, माझ्या व्यापारात मला खूप नफा मिळावा. अशी कोणतीही कामना करू नये. अशाप्रकारे संसाराच्या पदार्थांची कामना करणे म्हणजे भगवंताच्या नामाची विक्री करणे आहे. त्यामुळे भगवंताचे नाम पुष्ट होत नाही, त्यात शक्ती उत्पन्न होत नाही. तुम्ही जर अशाप्रकारे खर्च करू लागला तर जणुकाय हीरे तुम्ही दगडाच्या किमतीत विकत आहात. भगवंताचे नाम जपाल तर धनाचा संग्रह होईल. धनसंग्रह होणार नाही तर काय होईल? मला नातू व्हावा, नातू व्हावा. समजा नातू झालाच तर काय झाले? नाही झाला तर काय बिघडले? एक नवीन विष्ठा निर्माण करण्याची मशीन तयार झाली, यापेक्षा जास्त काय झाले? समजा नाही झाली तर तुमच्यात कोणती उणीव राहणार आहे? तोही मरेल आणि तुम्हीही मराल. यापेक्षा जास्त काय होणार? परंतु यासाठी भगवंताच्या नामाची विक्री करणे ही फार मोठी चूक आहे. म्हणून अशा तुच्छ पदार्थासाठी, ज्याची असीम, अपार किंमत आहे, अशा भगवन्नामाची विक्री करू नये, सौदा करू नये आणि कामना करू नये. नाममहाराजांकडून तर भगवंताची भक्ती मिळावी, भगवंताच्या चरणावर प्रेम निर्माण व्हावे, भगवंताकडे ओढले जावे अशी मागणी करावी. ही कामना नाही. कारण कामना तर घेण्याची असते आणि यात तर आपल्या—स्वत:ला भगवंतांना अर्पण व्हायचे आहे. तुमचे प्रेम प्राप्त व्हावे, तुमची भक्ती निर्माण व्हावी, तुम्हाला मी विसरू नये—अशी कामना खूप करावी.</p>
<p class="TXT">संतांनी भगवंतांना भक्ती मागितली आहे. मोठ-मोठॺा महात्म्यांनी भगवंताच्या चरणांचे प्रेम मागितले आहे—<span class="char-style-override-3"></span></p>
<p class="Shlok-Color-2">जाहि न चाहिअ कबहुँ कछु तुम्ह सन सहज सनेहु।</p>
<p class="Shlok-Color-2">बसहु निरंतर तासु मन सो राउर निज गेहु॥</p>
<p class="TXT">भगवान् शंकर मागतात—</p>
<p class="Shlok-Color-2">बार बार बर मागउँ हरषि देहु श्रीरंग।</p>
<p class="Shlok-Color-2">पद सरोज अनपायनी भगति सदा सतसंग॥</p>
<p class="TXT">त्यांच्या मागणीत कोणती उणीव राहिली? परंतु असे मागणे म्हणजे सकामता नव्हे. तीर्थ, दान इत्यादींचे जितके पुण्य आहे, त्या सर्वांच्या मोबदल्यात एकच फल मागावे की, भगवंताच्या चरणी प्रीती निर्माण व्हावी, हे नाथ! आपल्या चरणी प्रेम व्हावे, आकर्षण व्हावे. भगवंत आम्हाला प्रिय, मधुर लागावेत—अशी कामना करा. ही कामना सांसारिक कामना नव्हे.</p>
<p class="TXT">भगवंताचे नाम घेताना आनंदी रहा, प्रसन्न व्हा. आमच्या मुखात नाम आले आपण धन्य झालो असे समजा. आज तर भगवंतांनी विशेष कृपा केली ज्यामुळे आमच्या मुखात नाम आले. नाहीतर माझ्यासारख्याच्या मुखात नाम येणे कसे काय शक्य आहे? ज्याच्या केवळ स्मरणाने मंगल होते अशा नामाचा भगवान् शंकर जप करतात—</p>
<p class="Shlok-Color-2">तुम्ह पुनि राम राम दिन राती। </p>
<p class="Shlok-Color-2">सादर जपहु अनँग आराती॥</p>
<p class="TXT">ते नाम आम्हाला प्राप्त व्हावे. आम्ही कलियुगी जीव आणि आम्हाला जर राम-नाम प्राप्त झाले तर बस आमचे भाग्य उदयाला आले. भगवंतांनी विशेषच कृपा केली. आमच्या बुद्धीत सुधार झाला आणि आम्हाला भगवंताचे स्मरण झाले. भगवत् कथा ऐकण्यास मिळाली, भगवत् चर्चा मिळाली, भगवंताचे नाम प्राप्त झाले, भगवंताकडे वृत्ती सन्मुख झाली. असे समजून खूप आनंद मानावा, खूप खुश व्हावे, प्रसन्न व्हावे.</p>
<p class="TXT">आणखी एक गोष्ट विलक्षण आहे! त्याकडे लक्ष द्या. फारच लाभाची गोष्ट आहे. ६.जेव्हा केव्हा भगवंताचे अचानक स्मरण होते, त्यांच्या नामाची अचानक आठवण होते, भगवंताची लीला अचानक आठवते, त्यावेळी भगवंत आपले स्मरण करीत आहेत असे समजावे. भगवंतांनी आत्ता माझी आठवण केली, नाहीतर मी काहीही प्रयत्न केला नाही, असे असताना अचानक भगवंत कसे स्मरणात आले? असे समजून प्रसन्न व्हा की, मी निहाल झालो. भगवंतांनी माझे स्मरण केले. इतर कामे नंतर करू आणि आता तर भगवंतातच संलग्न होऊ. कारण भगवंत आपली आठवण करीत आहेत. ही संधी पुन्हा केव्हा मिळणार आहे? असे जर संलग्न होऊ तर खूपच भक्ती होईल. जेव्हा अंगद परतले तेव्हा हनुमंत त्यांना पोहोचविण्यासाठी त्यांच्याबरोबर गेले. त्यावेळी अंगद म्हणाले—</p>
<p class="TXT"><span class="char-style-override-3">“बार बार रघुनायकहि सुरति कराएहु मोरि”</span> हनुमंता! श्रीरामजींना माझी आठवण करवित जा. तात्पर्य, ज्यावेळी भगवान् अचानक समरणात येतात, तो समय खूपच मूल्यवान् समजून त्यात तत्परतेने संलग्न व्हावे. या रीतीने सहा गोष्टी झाल्या.</p>
<p class="Shlok-Color-2">गुप्त अकाम निरन्तर, ध्यान-सहित सानन्द।</p>
<p class="Shlok-Color-2">आदर जुत जप से तुरत, पावत परमानन्द॥</p>
<p class="TXT">काही जण म्हणतात आम्ही तर कोणताच उद्देश न ठेवता राम राम करतो. परंतु असे समजू नका. हे राम नाम वाया जात नाही. जे नाम शंकर जपतात, सनकादिक जपतात, नारदजी जपतात, मोठ-मोठे ऋषी, मुनी, संत महात्मा जपतात, ते नाम मला मिळाले, हे तर माझे भाग्यच उदयाला आले, असे समजून त्याचा आदर करा. कथा श्रवणाचा योग येईल, त्यावेळी कथेचा आदर करा. भगवंताचे भक्त भेटले तर त्यांचा आदर करा. भगवंताची लीला श्रवण करण्याचा योग आला तर भगवंतांनी फार मोठी कृपा केली म्हणून प्रसन्न व्हा. जणू काही भगवंत माझा हात पकडून मला आपल्याकडे ओढीत आहेत असे समजा. भगवंत माझ्या मस्तकावर हात ठेवून म्हणतात—‘बाळ! माझ्याकडे ये’ असे म्हणून मला बोलावित आहेत. भगवंत बोलावित आहेत ह्याची हीच खूण आहे की, भगवंताची कथा मला ऐकायला मिळाली. भगवंताची चर्चा कानावर आली, भगवंताचे पद मिळाले, भगवत् गुणानुवादाचे पुस्तक मिळाले, भगवंताचे नाम पाहण्यास मिळाले.</p>
<p class="TXT">माळेशिवाय जर नामजप होत असेल तर माळेची आवश्यकता नाही, परंतु माळ नसल्यामुळे जर नामाचे जास्त विस्मरण होऊ लागले तर माळ अवश्य वापरा. माळेने भगवंताच्या स्मरणात मदत मिळते.</p>
<p class="Shlok-Color-2">माला मनसे लड़ पड़ी, तूँ नहिं बिसरे मोय।</p>
<p class="Shlok-Color-2">बिना शस्त्रके सूरमा लड़ता देख्या न कोय॥</p>
<p class="TXT">शस्त्राविना युद्ध कोणाशी करावे? भगवंताच्या स्मरणासाठीही माळ शस्त्र आहे. भगवंताचे वारंवार स्मरण व्हावे ह्यासाठी माळेची अत्यंत आवश्यकता आहे. निरंतर जप होत असल्यास माळेची काहीही आवश्यकता नाही, असे असले तरीही माळेने जप करावा. माळेने जप करणे आवश्यक आहे.</p>
<p class="TXT">जेवढा जपाचा नियम केला आहे तेव्हढा पूर्ण झाला पाहिजे, त्यात उणीव राहू नये. म्हणून माळेची आवश्यकता आहे. माळेने जप करण्यात एक दोष असा येतो की, आज एवढा जप पूर्ण झाला. बस, आता माळ ठेऊन द्या. असे कधीही करू नये. भगवद्भजनात कधीही संतोष करू नये. कधीही पूर्ण झाले असे मानू नये. पैसा कमविताना जर आपण पुरे झाले असे म्हणत नाही, तर जप करण्यात पुरे झाले असे का मानावे? ज्या दुकानची विक्री दररोज ५ रुपयाची होते त्या दुकानची विक्री एखादे दिवशी पन्नास रुपयाची झाली तरीही दुकान आपण दिवसभर उघडे ठेवतो. दहापट अधिक विक्री झली तरीही दुकान बंद करणार नाही. परंतु भगवंताचे भजन, नियम पूर्ण झाला तर ग्रंथसुद्धा गुंडाळून ठेवतो, माळही खुंटीला अडकुन ठेवतो, कारण आजचा तर नित्य नेम पूर्ण झाला. ही फार मोठी चूक होत असते. माळेमुळे ही चूक घडू नये की, इतक्या माळा झाल्या, आता बंद करा. जास्तीत जास्त जप करावा माळ सोडूच नये. असा नामाविषयी लोभ निर्माण झाला पाहिजे.</p>
<p class="TXT">“कल्याण” मध्ये एक लेख आला होता. एका गावात एक पति-पत्नी राहत होते. अगदी अडाणी होते. निरक्षर होते. ते जेव्हा माळेने जप करीत असत तेव्हा एक पावभर उडीद जवळ घेऊन बसत असत. एक माळ पूर्ण झाली की, एक उडदाचा दाणा वेगळा ठेवत असत. याप्रमाणे दाणे पूर्ण संपल्यानंतर मी पावभर भजन केले असे म्हणत असत. पत्नी म्हणत असे की, मी अर्धाशेर भजन केले आहे. त्यांची हीच संख्या होती. तात्पर्य कोणत्याही रीतीने का होईना नाम जपावे. अधिकाती अधिक शेर दोन शेर भजन करावे. हाही भजन करण्याचा एक प्रकार आहे. जेव्हा तुम्ही भजनात लागाल तेव्हा तुम्हाला भजनाची रीत समजून येईल.</p>
<p class="TXT">शासन अनेक प्रकारचे कायदे बनविते. परंतु त्यातून तुम्ही काही ना काही रस्ता काढताच. भजनाची तळमळ असेल तर काय रस्ता काढणार नाही? तळमळ असेल तर रस्ता काढणार. शासन कायद्यात खूप जखडून टाकते, कसलीही उणीव ठेवित नाही. असे असतानाही तुम्ही त्यातून सुटका करून घेण्याची काही कमी ठेवित नाही. कोणता तरी रस्ता काढून घेता. म्हणून हे बंधूंनो! संसारातून बाहेर निघा कारण हा फसण्याचा मार्ग आहे.</p>
<p class="TXT">भगवंताच्या ध्यानात घबराट होत नाही, ध्यानात तर आनंद होतो, प्रसन्नता होते. परंतु जबरदस्तीने मन लावल्यास थोडी घबराट होते. पण काही हरकत नाही. भगवंताना प्रार्थना करा <span class="char-style-override-4">“हे नाथ मन लागत नाही, म्हणतच जा, म्हणतच जा.”</span> एका सज्जनाने म्हटले होते—व्यापाऱ्यास ग्राहकासाठी आणि भक्तास भगवंतासाठी, मालाची विक्री होत नाही आणि भक्ती उत्पन्न होत नाही म्हणून प्रार्थनाच करावी लागते, रडावेच लागते. तसेच भक्तांना भगवंतासमोर <span class="char-style-override-4">“काय करावे महाराज! भजन होत नाही, हे नाथ! मन लागत नाही”</span> असे म्हणून रडलेच पाहिजे. ग्राहकासमोर रडल्याने विक्री होईल का नाही काही सांगता येत नाही, परंतु भगवंतापुढे रडल्यास काम आवश्यक होईल. असे रडणे निश्चितच सार्थकी आहे.</p>
<p class="TXT">भगवंत माझे आहेत आणि मी भगवंताचा आहे असा भाव असल्यास खरी तळमळ असल्याचे दिसून येईल. असा वास्तविक संबंध भगवंताशी जोडा. त्यांचीच प्राप्ती करून घेणे आपले मुख्य ध्येय आहे, लक्ष्य आहे. ही गोष्ट जर आली तर बाकीच्या गोष्टी आपोआप होतील. भगवत्कृपेने स्मरण होईल, अभ्यास न करता आठवण येईल.</p>


<p class="Page-Break"> </p>
<p class="Heading" id="toc_marker-4">३.दहा नामापराध</p>
<p class="Shlok-Color-2">सन्निन्दासति नामवैभवकथा श्रीशेशयोर्भेदधी-</p>
<p class="Shlok-Color-2">रश्रद्धा श्रुतिशास्त्रदैशिकगिरां नाम्न्यर्थवादभ्रम:।</p>
<p class="Shlok-Color-2">नामास्तीति निषिद्धवृत्तिविहितत्यागौ च धर्मान्तरै:</p>
<p class="Shlok-Color-2">साम्यं नामजपे शिवस्य च हरेर्नामापराधा दश॥</p>
<p class="TXT">भगवन्नामजपात दहा अपराध होत असतात. त्या दहा अपराधरहित होऊन आपण नाम जप करावा. कित्येक जण असे म्हणतात—</p>
<p class="Shlok-Color-2">राम नाम सब कोइ कहे, दशरथ कहे न कोय।</p>
<p class="Shlok-Color-2">एक बार दशरथ कहे, तो कोटि यज्ञ फल होय॥</p>
<p class="TXT">आणि कित्येक तर <span class="char-style-override-3">“दशरथ कहे न कोय”</span> ऐवजी <span class="char-style-override-3">‘दशऋत कहे न कोय’</span> म्हणतात. अर्थात ‘दशऋत’ दहा अपराधरहित करत नाहीत. नामाबरोबरच अपराधही करत राहतात. त्या नामानेही लाभ होतो. परंतु नाममहाराजांची शक्ती त्या अपराधांचा नाश कण्यात खर्च होते. अपराध करीत असाल तर नाममहाराज प्रसन्न होत नाहीत. ते रुष्ट होतात. हे अपराध आपल्याकडून होऊ नयेत. यासाठी सावधान राहण्याची आवश्यकता आहे. दहा अपराध सांगितले जातात. ते अशाप्रकारे आहेत.</p>
<p class="TXT">१.“सन्निन्दा”—श्रेष्ठ पुरुषाची निंदा करणे प्रथम अपराध मानला गेला आहे. श्रेष्ठ पुरुष किंवा भगवंताच्या आवडत्या भक्तांची जे निंदा करतील, भक्तांचा अपमान करतील, तर त्यामुळे नाममहाराज रुष्ट होतील. म्हणून कोणाचीही निंदा करू नये, कारण कोणाच्याही चांगल्या वाईटाचा आपणाला पत्ता लागत नाही.</p>
<p class="TXT">काही संत-महात्मे असे असतात ज्यांना आपण ओळखू शकत नाही. काही गृहस्थाश्रमातील असतात, काही सामान्य वर्णातील असतात, काही कनिष्ठ आश्रमातील असतात, काही साधारण मामुली स्त्री-पुरुष दिसतात, परंतु भगवंताचे फार प्रेमी आणि भगवंताचे नाम घेणारे असतात. त्यांचा तिरस्कार केला, अपमान केला, निंदा केली तर भगवंताच्या भक्तांची निंदा झाली त्यामुळे नाममहाराज प्रसन्न होणार नाहीत.</p>
<p class="Shlok-Color-2">“नाम चेतन कू चेत भाई। </p>
<p class="Shlok-Color-2">नाम चौथे कूँ मिलाई।”</p>
<p class="TXT">नाम चेतन आहे. भगवंताचे नाम दुसऱ्या नामासारखे असते,असे नाही. ते जड नाही, ते चेतन आहे. भगवंताचा श्रीविग्रह चिन्मय असतो—<span class="char-style-override-3">“चिदानन्दमय देह तुम्हारी”</span> आपली शरीरे जड असतात. शरीरात राहणारा चेतन असतो. परंतु भगवंताचे शरीरही चिन्मय असते. त्यांची वस्त्रे-आभूषणे इत्यादी सुद्धा चिन्मय असतात. त्यांचे नामसुद्धा चिन्मय आहे. जर तुम्ही अशा नाममहाराजांची कृपा इच्छित असाल त्यांची मेहेरबानी इच्छित असाल तर जे श्रेष्ठ पुरुष आहेत, नाम घेणारे आहेत, त्यांची निंदा करू नका.</p>
<p class="TXT">२.<span class="char-style-override-4">“असति नामवैभवकथा”</span>—जो भगवन्नाम घेत नाही, भगवंताचा महिमा जाणत नाही, भगवंताची निंदा करतो, ज्याची नामात रुची नाही, त्याला जबरदस्ती भगवंताच्या नामाचा महिमा सांगू नका. तो ऐकून तिरस्कार करील. त्यामुळे नाममहाराजांचा अपमान होईल. तो एक अपराध घडेल. म्हणून त्यांच्यापुढे भगवंताच्या नामाचा महिमा वर्णन करू नका. अशी एक साधारण म्हण आहे—</p>
<p class="Shlok-Color-2">हरि हीराँ री गाठड़ी, गाहक बिना मत खोल।</p>
<p class="Shlok-Color-2">आसी हीराँ पारखी, बिकसी मँहगे मोल॥</p>
<p class="TXT">भगवंताच्या ग्राहकाशिवाय नामरूपी हीरा त्याच्यापुढे कशाला ठेवायचा? तो तर दोन पैशाच्या भुईमुगाच्या शेंगा घेण्यासाठी आला आहे आणि तुम्ही त्याच्यापुढे तीन लाख रुपयाचे रत्न ठेवाल तर काय उपयोग? तो रत्न घेऊन काय करील? त्याच्यासमोर भगवंताचे नाम कशाला ठेवायचे बाबा? असे किती तरी महाभाग असतात जे नामाचा महिमा ऐकू शकत नाहीत. त्यांच्या अंत:करणात अरुची उत्पन्न होते.</p>
<p class="TXT">अन्नापासूनच हा पिंड तयार झाला आणि वाढला. परंतु ज्यावेळी पित्ताची वाढ होते, त्यावेळी साखर मातीसारखी बेचव लागते, अन्नाचा दुर्गंध येतो, अन्न गोड लागत नाही, आवडत नाही. जर अन्न चांगले नसते, तर आत्तापर्यंत या शरीराची कशी वाढ झाली? अन्न खाऊनच तर वाढलात, असे असले तरी अन्न गोड लागत नाही. याचे काय कारण आहे? पोटात दोष आहे. पित्ताची वाढ झाली आहे.</p>
<p class="Shlok-Color-2">तुलसी पूरब पाप ते, हरिचर्चा न सुहात।</p>
<p class="Shlok-Color-2">जैसे जुरके जोरसे, भोजनकी रुचि जात॥</p>
<p class="TXT">जसे ताप आला असता अन्न गोड लागत नाही, तसेच पापी माणसाला नाम आवडत नाही. म्हणून त्याला नाम ऐकवू नका. साखर कडू लागते सज्जनहो! आणि जर साखर कडू आहे तर कुटकी, चिरायता गोड लागत असते काय? परंतु पित्त वाढल्यामुळे जीभ खराब पडते. पित्ताची पर्वा करू नका आणि साखर खाणे चालू ठेवा. खाता खाताच पित्त शांत होईल आणि साखर गोड लागू लागेल.</p>
<p class="TXT">तसे एखाद्याला भगवंताविषयी श्रद्धा असून नामात रुची नसेल तर त्याने या भावनेने नाम जप सुरू करावा की, भगवंताचे नाम आहे. ज्या अर्थी आपणाला आवडत नाही, आपणास त्याविषयी अरुची आहे त्या अर्थी आपली जीभ खराब आहे, दोषी आहे. हे नाम तर चांगलेच आहे. असा भाव ठेवून नाम घेणे सुरू करावे आणि भगवंताला प्रार्थना करावी की, हे नाथ! आपल्या चरणी रुची उत्पन्न व्हावी, आपले नाम आवडावे. अशी भगवंताजवळ प्रार्थना करीत रहाल तर सर्व काही ठीक होईल.</p>
<p class="TXT">३.<span class="char-style-override-4">“श्रीशेशयोर्भेदधी:”</span>—भगवान् विष्णूचे भक्त असाल तर भगवान् शंकराची निंदा करू नका. दोघात भेदबुद्धी करू नका. भगवान् शंकर आणि भगवान् विष्णू दोन नाहीत—</p>
<p class="Shlok-Color-2">उभयो: प्रकृतिस्त्वेका प्रत्ययभेदेन भिन्नवद्भाति।</p>
<p class="Shlok-Color-2">कलयति कश्चिन्मूढो हरिहरभेदं विना शास्त्रम्॥</p>
<p class="TXT">भगवान् विष्णू आणि शंकर या दोघांचा स्वभाव एक आहे. परंतु भक्तांच्या भावांच्या भिन्नतेमुळे भिन्न असल्यासारखे दिसतात. म्हणून जो एखादा मूढ दोघात भेद करतो तर तो शास्त्र जाणत नाही असे समजावे. दुसरा अर्थ होतो <span class="char-style-override-4">“हृञ् हरणे”</span> धातू तर एक आहे पण प्रत्यय भेद आहे. हरी आणि हर अशा प्रत्यय भेदाने भिन्नासारखे दिसतात <span class="char-style-override-4">“हरि हर”</span> च्या भेदाच्या अनुषंगाने जो कलह करतो, तो <span class="char-style-override-4">“विना शास्त्रम्”</span> अर्थात् अशिक्षित आहे आणि <span class="char-style-override-4">“विनाशाय अस्त्रम्”</span> स्वत:चा नाश करण्याचे अस्त्र आहे.</p>
<p class="TXT">भगवान् शंकर आणि विष्णू या दोघांचे आपसात फार प्रेम आहे. गुणांनुसार पाहिले तर भगवान् विष्णूचे रूप शुभ्र असावयास पाहिजे आणि भगवान् शंकर यांचे काळे रूप असावयास पाहिजे. परंतु भगवान् विष्णूचा शाम वर्ण आहे आणि भगवान् शंकराचा गौर वर्ण आहे. याचे काय कारण आहे? भगवान् शंकर भगवान् विष्णूचे ध्यान करतात आणि भगवान् विष्णू ध्यान करतात भगवान् शंकराचे. ध्यानामुळे त्या दोघांचे रंग बदलले. विष्णू तर शामरूप झाले आणि शंकर गौर वर्णाचे झाले—<span class="char-style-override-4">“कर्पूरगौरं करुणावतारम्”</span></p>
<p class="TXT">भगवान् शंकर आपल्या कपाळावर भगवान् रामचंद्रांच्या धनुष्याची मुद्रा धारण करतात आणि भगवान् विष्णू भगवान् शंकराच्या त्रिशूलाची मुद्रा आपल्या कपाळावर धारण करतात. हे दोघेही परस्पर एकमेकांचे इष्ट आहेत. म्हणून यांच्यात भेदबुद्धी करणे, तिरस्कार करणे, अपमान करणे, फार मोठी चूक आहे. त्यामुळे भगवान्नाममहाराज रुष्ट होतील. म्हणून बंधूनो! भगवंताच्या नामाचा लाभ घेऊ इच्छित असाल तर भगवान् विष्णू आणि भगवान् शंकर यांच्यात भेद करू नका.</p>
<p class="TXT">काही लोक भयंकर मोठॺा प्रमाणात भेद करतात. जे भगवान् कृष्णाचे भक्त आहेत, भगवान् विष्णूचे भक्त आहेत, ते म्हणतात की, आम्ही शंकारचे दर्शनही करणार नाही. ही फार मोठी चूक आहे. आपल्याला तर दोघांचाही आदर करायचा आहे. दोन्ही एकच आहेत. हे दोघेजण दोनरूपाने प्रकट होतात—<span class="char-style-override-3">“सेवक स्वामि सखा सिय पी के।”</span></p>
<p class="TXT">४. <span class="char-style-override-4">“अश्रद्धा श्रुतिशास्त्रदैशिकगिराम्”</span>—वेद, शास्त्र आणि संतमहापुरुष यांच्या वचनात अश्रद्धा करणे अपराध आहे.</p>
<p class="TXT">जर आपण नामजप करतो, तर आपणास वेद पठन-पाठनाची काय आवश्यकता आहे? वैदिक कर्मांची काय आवश्यकता आहे? अशाप्रकारे वेदावर अश्रद्धा करणे नामापराध आहे.</p>
<p class="TXT">५.शास्त्रांनी पुष्कळ विचार मांडला आहे. एक शास्त्र एक सांगते तर दुसरे शास्त्र दुसरेच सांगते. त्यांच्या विचारात एकमेकात सम्मती सापडत नाही. अशा शास्त्रांचा अभ्यास करण्यात काय फायदा आहे? त्यांचा अभ्यास करणे केवळ वाद-विवादातच पडणे आहे. म्हणून नामप्रेमी याने शास्त्रांचे पठन-पाठन करू नये, अशाप्रकारे शास्त्राविषयी अश्रद्धा करणे नामापराध आहे.</p>
<p class="TXT">६. जर आपण नाम जप करतो तर गुरुसेवा करण्याची काय आवश्यकता आहे? गुरूंची आज्ञा पालन करण्याची काय गरज आहे? नाम जप एवढा कमजोर आहे काय? नामजपास गुरुसेवा इत्यादीने बल मिळते काय? नाम-जप त्यांच्या साहाय्यावर आहे काय? नाम-जपात एवढे सामर्थ्य नाही की, काय गुरुसेवा करावी लागावी? त्यांची साहाय्यता घ्यावी लागावी? अशाप्रकारे गुरूविषयी अश्रद्धा करणे नामापराध आहे.</p>
<p class="TXT">वेदाविषयी अश्रद्धा करणाऱ्यावर सुद्धा नाम महाराज प्रसन्न होत नाहीत. ते तर श्रुती आहेत. सर्वांचे माता-पिता आहेत. सर्वांना कल्याणाचा मार्ग सांगणाऱ्या आहेत. म्हणून वेदाविषयी अश्रद्धा करू नये. त्याचप्रमाणे शास्त्रांत—पुराण-शास्त्र-इतिहास यांच्याविषयीही अश्रद्धा करू नये, तिरस्कार-अपमान करू नये. सर्वांचा आदर करावा. शास्त्रांत, पुराणांत, वेदांत, संताच्या वाणीत भगवंताच्या नामाचा महिमा खूप मोठॺा प्रमाणात वर्णन केला आहे. शास्त्र, संत इत्यादींनी भगवंताच्या नामाचे जे वर्णन केले आहे, ते जर एकत्र केले तर महाभारतापेक्षा मोठा ग्रंथ बनेल. एवढा महिमा वर्णन केला आहे, तरीही त्याचा अंत पार लागत नाही. असे असतानाही त्याची निंदा कराल आणि नामापासून लाभाची इच्छा कराल तर हे कसे काय शक्य होईल?</p>
<p class="TXT">ज्या गुरुमहाराजांकडून आपणास नाम मिळाले आहे, जर आपण त्याचा निरादर केला, तिरस्कार केला, तर नाम महाराज रुष्ट होतील. कोणी म्हणतात की, मी गुरू केले पण ते चांगले निघाले नाहीत. असे जरी असले तरी मी एक गोष्ट सांगतो की, त्यांना पाहिजे तर सोडून द्या परंतु त्यांची निंदा करू नका.</p>
<p class="Shlok-Color-2">गुरोरप्यवलिप्तस्य कार्याकार्यमजानत:।</p>
<p class="Shlok-Color-2">उत्पथप्रतिपन्नस्य परित्यागो विधीयते॥</p>
<p class="TXT">असे विधान आढळते. म्हणून गुरूला सोडून द्या आणि नामजप करा. भगवंताच्या नामाचा जप तर करा पण गुरूची निंदा करू नका. ज्यांच्याकडून आपणास काही तरी मिळाले आहे, पारमार्थिक गोष्टींचे ज्ञान झाले आहे, ज्यामुळे आपणास लाभ झाला आहे, भगवंताविषयी आपणास रुची निर्माण झाली आहे, जागृती झाली आहे, होश आला आहे, त्यांची निंदा करू नका.</p>
<p class="TXT">७.“नाम्न्यर्थवादभ्रम:”—नामात अर्थवादाचा भ्रम आहे. नामाचा महिमा वाढवून सांगितला आहे. एवढा महिमा नामाचा थोडाच आहे? केवळ नामाने कल्याण कसे होईल? असा भ्रम करून घेऊ नका. कारण भगवंताच्या नामाने निश्चित कल्याण होते. नामातस्वत: भगवान् विराजमान आहेत. मनुष्य झोपतो त्यावेळी त्याचे नाव घेऊन हाक मारताच तो जागा होतो अर्थात् एखाद्याला झोप लागली आहे आणि त्याचे नाव घेऊन हाक मारली तर तो झोपेत ऐकतो. झोपेत संपूर्ण इंद्रिये मनात, मन बुद्धीत आणि बुद्धी अविद्येत लीन झालेली असते—अशा अवस्थेतही नामात विलक्षण शक्ती आहे. <span class="char-style-override-4">“शब्दशक्तेरचिन्त्यत्वात्”</span> शब्दात अपार, असीम, अचिंत्य शक्ती असल्याचे मानले गेले आहे. जसे झोपी गेलेला माणूस जागा होतो, तसे अनादिकाळापासून झोपलेला जीव संत महात्म्यांच्या वचनांच्या प्रभावाने जागा होतो, त्याला जागृती येतो. ज्या बेहोशीत अनंत जन्म निघून गेले, लाखो करोडो वर्ष खर्ची पडले, अशा बेहोशीत (झोपेत) असलेलाही, शब्दात एवढी अलौकिक, विलक्षण शक्ती आहे की, ज्यामुळे तो जागा होतो, अविद्या नाहीशी होते, अज्ञान नष्ट होते. संतांचा उपदेश बाणला तर माणूस बदलून जातो.</p>
<p class="TXT">सत्संग श्रवणाने माणसात परिवर्तन होते, हे तर पाहण्यात येते. त्याच्या भावनेत महान् परिवर्तन होत असते. पूर्वी त्याला कोण-कोणत्या इच्छा होत्या, त्याची काय दशा होती, त्याच्या वृत्ती कुणाकडे धाव घेत होत्या, कोणते काम करीत होता आणि आता काय करतो यावरुन पत्ता लागेल. म्हणून शब्दात अचिन्त्य शक्ती आहे.</p>
<p class="TXT">नामात अर्थवादाची कल्पना करणे की, नामाचा महिमा खोटा वर्णन केला आहे. लोकांची नामात रुची निर्माण करण्यासाठी हा धोका दिला आहे. थोडे शांत डोक्याने विचार करून पहा की, संत महात्मा जर धोका देतील तर मग तुमच्या कल्याणाची, हिताची गोष्ट कोण सांगेल? फारच चांगले चांगले महापुरुष झाले आहेत आणि त्यांनी म्हटले आहे—<span class="char-style-override-4">“बाबांनो! भगवंताचे नाम घ्या. असंभव संभव होऊन जाईल.”</span> लोकांनी असे करून पाहिले आहे. असंभव गोष्टसुद्धा संभव होते. जी न होणारी आहे ती देखील होते. ज्यांच्याकडे अशा गोष्टी त्यांच्या आयुष्यात घडल्या आहेत, त्या लोकांनी हे सांगितले आहे. असंभव गोष्ट संभव होते आणि न होणारी गोष्ट होते तर ह्यात काय आश्चर्य आहे? कारण <span class="char-style-override-4">“कर्तुमकर्तुमन्यथाकर्तुं समर्थ ईश्वर:”</span> ईश्वर करण्यात, न करण्यात, अन्यथा करण्यात समर्थ असतो. तो ईश्वर वश होतो अर्थात भगवान् भगवन्नाम घेणाऱ्याच्या वश होतात.</p>
<p class="TXT">नाममहाराजांपासून काय होऊ शकत नाही? जे होऊ शकत नाही असे काहीच नाही अर्थात सर्व काही होऊ शकते. भगवंताचे नाम घेतल्याने फार मोठा लाभ होतो. नामामुळे मोठ-मोठे असाध्य रोग नाहीसे झालेले आहेत, मोठ-मोठे उपद्रव शांत झाले आहेत, भूत-प्रेत-पिशाच इत्यादींचे उपद्रव नष्ट झाले आहेत. भगवंताचे नाम घेणाऱ्या संताच्या केवळ दर्शनाने अनेक प्रेतांचा उद्धार झाला आहे. भगवंताचे नाम घेणाऱ्या पुरुषांच्या संगाने, त्यांच्या कृपेने अनेक जीवांचा उद्धार झाला आहे.</p>
<p class="TXT">सज्जनहो! आपण विचार कराल तर ही गोष्ट आपणास प्रत्यक्ष दिसेल की, ज्या देशात संत-महात्मा विचरतात, ज्या गावात, ज्या प्रांतात संत महात्मा राहतात आणि ज्या गावात संतांनी भगवंताच्या नामाचा प्रचार केला आहे, दुसऱ्या गावापेक्षा ते गाव आज विलक्षण आहे. ज्या गावात शंभर दोनशे वर्षापासून कोणतेही संत आले नाहीत, ती गावे बेकार अवस्थेत आहेत अर्थात तेथील लोकांची दशा भूत-प्रेतासारखी आहे. भगवंताचे नाम घेणारे पुरुष ज्या क्षेत्रात वावरले, तेथे पवित्रता निर्माण झाली, विलक्षणता आली, अलौकिकता आली. त्या गावांचा सुधार झाला, घरांचा सुधार झाला, तेथील व्यक्तींचा सुधार झाला, त्यांना सावधानी आली. ते स्वत: म्हणतात की, आम्ही साधारण होतो, परंतु भगवंताचे नाम मिळाले, संतांची भेट झाली म्हणून आम्ही धन्य झालो.</p>
<p class="TXT">१९९३ वि०सं० ह्यावर्षी आम्ही तीर्थयात्रेला गेलो होतो. तर काठियावाडमध्ये एका सज्जनाची भेट झाली. त्याने आपले वय ५। ७ वर्षाचे सांगितले. आम्ही त्यांना म्हणालो—तुम्ही एवढे मोठे दिसता आणि वय कमी सांगता काय गोष्ट आहे? त्या गृहस्थाने सांगितले—मी सात वर्षापासूनच “कल्याण” मासिक पत्राचा ग्राहक आहे. जेव्हापासून मला परमार्थाची आवड निर्माण झाली तेव्हापासूनच मी स्वत:ला मनुष्य मानतो. पूर्वीच्या वयाला मी मनुष्याच्या गणतीतच धरत नाही. कारण मनुष्याला साजेल असे काम मी केले नाही. उदंड, उच्छृंखल वावरलो. तर सांगा किती विलक्षण लाभ होतो? “तीर्थयात्रा ट्रेन गीताप्रेसची आहे” असे ऐकताच लोक प्रदक्षिणा घालतात. जेथे गाडी उभी राहत होती तेथील लोक कीर्तन करीत असत आणि प्रत्येक स्टेशनवर तीर्थयात्रेची गाडी येणार आहे असे कळल्याने कीर्तन होत होते. </p>
<p class="TXT">हा महिमा कोणत्या गोष्टीचा आहे? हे सर्व भगवंत आणि भगवंताच्या नामाच्या अनुषंगाने आहे. आजही आपण गोस्वामीजींचा महिमा गातो, रामायणजीचा महिमा गातो. हे कशाचे महत्त्व आहे? भगवंताचे नाम आणि भगवंताचे चरित्र याचे महत्त्व आहे. गोस्वामीजी महाराजसुद्धा म्हणतात—<span class="char-style-override-3">“एहि महँ रघुपति नाम उदारा।”</span> यात भगवंताचे नाम आहे, जे वेद पुराणांचे सार आहे. त्यामुळेच रामायणाचा एवढा महिमा आहे. भगवंताचा महिमा, भगवंताचे चरित्र, भगवंताचे गुण असल्याकारणाने रामायणाचा महिमा आहे. ज्याचा भगवंताशी संबंध जडतो, तो विलक्षण होतो. गंगाजी सर्वात श्रेष्ठ का आहे? भगवंताच्या चरणाचे जल आहे. भगवंताशी तिचा संबंध आहे. म्हणून भगवंताच्या नामात अर्थ-वादाची कल्पना करणे चुकीचे आहे.</p>
<p class="TXT">८.<span class="char-style-override-4">“नामास्तीति निषिद्धवृत्तिविहितत्यागौ.”</span> निषिद्ध आचरण करणे </p>
<p class="TXT">९.विहित कर्मांचा त्याग करणे.</p>
<p class="TXT">जसे आपण नामजप करतो, त्याबरोबरच खोटे बोलू लागलो, कपट करू लागलो, दुसऱ्याला धोका देऊ लागलो, चोरी करू लागलो, दुसऱ्यांचा हक्क हडप केला, तर त्यामुळे काय पाप लागेल? समजा पाप लागले तरीही ते नामाच्या शक्तीने सर्व भस्म होईल. कारण नामात पाप नाश करण्याची अपार शक्ती आहे—या भावनेने नामाचा आश्रय घेऊन निषिद्ध आचरण करणे नामापराध आहे.</p>
<p class="TXT">भगवंताचे नाम घेत आहे, तर मग संध्या करण्याची काय आवश्यकता आहे? गायत्रीच्या जपाची काय आवश्यकता आहे? श्राद्धाची काय आवश्यकता आहे? तर्पणाची काय आवश्यकता आहे? या गोष्टींची काय आवश्यकता आहे. अशाप्रकारे नामाच्या भरवशावर शास्त्रविधीचा त्याग करणेसुद्धा नाममहाराजांचा अपराध आहे. याचा त्याग करू नये. बंधूनो! हे सर्व तर केले पाहिजे. शास्त्रांनी आज्ञा केली आहे. गृहस्थीसाठी जे धर्म सांगितले आहेत ते केले पाहिजेत. </p>
<p class="Shlok-Color-2">नाम्नोऽस्ति यावती शक्ति: पापनिर्हरणे हरे:।</p>
<p class="Shlok-Color-2">तावत्कर्तुं न शक्नोति पातकं पातकी जन:॥</p>
<p class="TXT">भगवंताच्या नामात जितके पाप नाश करण्याची शक्ती आहे की, तितके पाप पापी करू शकत नाही. लोक म्हणतात—आता पाप करून घ्या, लबाडी-धोकेबाजी करून घ्या, पुढे राम राम करू. तर नाम त्याच्या पापांचा नाश करणार नाही. कारण त्याने तर भगवन्नामास पापवृद्धीत हेतू बनविले आहे. भगवंताच्या नामाच्या भरवशावर केलेल्या पापांना नाम कसे नष्ट करील?</p>
<p class="TXT">या विषयात आम्ही एक कहाणी ऐकली आहे. एक सज्जन गृहस्थ होते. त्यांना इंग्रजांकडून असा अधिकार मिळाला होता की, ज्याला फाशीची शिक्षा होऊन फाशी दिली जात असेल त्या ठिकाणी हे जर उपस्थित झाले तर ह्यांच्यासमोर त्याला फाशी दिली जात नव्हती, अशी त्यांना सूट दिली होती. त्या गृहस्थाची मुलगी ज्या वराला दिली गेली होती, तो जावई उदंड झाला होता. चोरीही करत असे, डाकाही घालत असे, अन्याय देखील करत असे. त्याच्या पत्नीने त्याला मना केले तर तो म्हणायचा—तुझा बाप तुला विधवा होऊ देईल काय? त्याचा जावई आहे मी. त्या मुलीने आपल्या वडिलास म्हटले—“पिताजी! तुमचे जावई तर आजकाल फारच उदंड झाले आहेत. माझे म्हणणे ऐकतच नाहीत.” सासऱ्याने बोलावून म्हटले की, असे करू नका. तेव्हा तो म्हणाला—जर तुम्ही माझे सासरे आहात, तर मला कोणत्या गोष्टीचे भय आहे? असे होता होता एक वेळ त्यांचा जावई एका अपराधात पकडला गेला आणि त्याला फाशीची शिक्षा झाली. जेव्हा मुलीला कळले, तेव्हा तिने पिताजीला म्हटले—पिताजी मी विधवा होईल. पिताजी म्हणाले—मुली! तू आज नाही तर उद्या विधवा होणार. त्याचे रक्षण मी कुठपर्यंत करू! मला जो अधिकार मिळाला आहे, तो दुरुपयोग करण्यासाठी नाही. मुलीच्या मोहात फसून पापाचे अनुमोदन करू, पापाची वृद्धी करू, ही गोष्ट माझ्याकडून होणार नाही. ते गेले नाहीत.</p>
<p class="TXT">याच रीतीने नाममहाराजांच्या भरवशावर कोणी पाप करेल तर नाम महाराज तेथे जाणार नाहीत. त्याचे वज्रलेप पाप होईल, फार मोठे पाप होईल.</p>
<p class="TXT">१०.<span class="char-style-override-4">“धर्मान्तरै: साम्यम्”</span>—भगवंताच्या नामाची अन्य धर्मांबरोबर तुलना करणे अर्थात् गंगास्नान करा अथवा नामजप करा. नामजप करा अथवा गोदान करा. सर्व बरोबर आहे. कोणाला जर असे नामाची तुलना करून सांगाल तर तो नामापराध होईल. नाममहाराज तर एकटेच आहेत. त्यांच्यासमान दुसरे कोणतेही साधन, धर्म नाहीच. भगवान् शंकराचे नाम घ्या अथवा भगवान् विष्णूचे नाम घ्या. हे नाम दुसऱ्यांच्या सारखे नाही. नामाचा महिमा सर्वात अधिक आहे, सर्वात श्रेष्ठ आहे.</p>
<p class="TXT">अशाप्रकारे या दहा अपराधांनी रहित होऊन नाम घ्याल तर ते नाम फार लवकर प्रगती करणारे होईल. जर नाम जपणाऱ्या-कडून या अपराधांपैकी कधी कोणता अपराध जरी घडला, तर त्याच्यासाठी दुसरे प्रायश्चित्त करण्याची गरज नाही. त्याने तर नामजपच अधिक केला पाहिजे. कारण नामापराधाला दूर करणारे दुसरे प्रायश्चित्त नाहीच.</p>
<p class="TXT">नाममहाराजांचा तर फारच विलक्षण अलौकिक महिमा आहे, ज्याचे वर्णन स्वत: भगवंतसुद्धा करू शकत नाहीत. म्हणून जो केवळ नामनिष्ठ आहे, जो रात्रंदिवस नाम-जपच करतो, ज्याचे संपूर्ण जीवन नाम जपातच लागलेले आहे, नाममहाराजांच्या प्रभावाने, त्याच्यासाठी या अपराधांपैकी कोणताही अपराध लागू होत नाही. असे पुष्कळ संत झाले आहेत, जे शास्त्र, पुराण, स्मृती इत्यादींना जाणत नव्हते, परंतु नाम महाराजांच्या प्रभावाने त्यांनी वेद, पुराण इत्यादींचे सिद्धांत स्वत:च्या साधारण ग्रामीण भाषेत लिहून ठेवले आहेत. म्हणून बंधूनो! शुद्ध अंत:करणाने नामात संलग्न व्हा. कारण हा कलियुगाचा वेळ प्राप्त झाला आहे, फारच उत्तम संधी मिळालेली आहे.</p>


<p class="Page-Break"> </p>
<p class="Heading" id="toc_marker-5">४.रामाचे होऊन नाम जपणे</p>
<p class="TXT">भगवन्नामाच्या प्रसंगात एक गोष्ट विशेष रीतीने सांगितली होती की, नाम-जपात विधींची एवढी आवश्यकता नाही जितकी आवश्यकता अंत:करणातल्या प्रेमाची आहे. भगवंत प्रिय लागावेत, मधुर लागावेत. भगवंताचे नाम, त्यांचे गुण, त्यांचा प्रभाव, त्यांचे तत्त्व, त्यांच्यासंबंधी गोष्टी प्रिय, गोड लागाव्यात. जसे लोभीला धनाच्या गोष्टी प्रिय वाटतात, मोही माणसास परिवाराच्या गोष्टी प्रिय वाटतात, तसेच भगवंताच्या गोष्टी प्रिय, गोड लागाव्यात. या प्रियतेत, गोडीत जो लाभ आहे, तो प्रथम सांगितलेल्या विधीत नाही. मात्र प्रथम सांगितलेल्या विधीचे पालन करता-करता देखील ही गोडी उत्पन्न होऊ शकते.</p>
<p class="TXT">भगवंत प्रिय आणि गोड लागावेत यात भगवंत आपले आहेत ही गोष्ट मुख्य आहे. संसार आपला नाही. हे शरीरही आपले नाही. हे मिळालेले आहे आणि आपल्यापासून निघून जाणार. भगवंत मिळालेले नाहीत आणि निघून जाणारे नाहीत. ते निरंतर आपल्याबरोबर राहणारे आहेत. भगवंत आपल्यापासून दूर झाले नाहीत, वेगळे झाले नाहीत, आपणच त्यांच्यापासून विमुख झालो आहोत. ते सदैव आहेत आणि आपले आहेत. म्हणून भगवंताला आपले मानावे. संसाराला आपले मानू नये. माणसाची अशी उलटी धारणा होत आहे की, शरीर, रुपये-पैसे, घर यांना आपले मानतो, हे कोणाचेही आपले नाहीत. रुपये एवढे विरक्त आहेत की, ते कोणाचेही नाहीत. ज्या रुपयांसाठी खोटे-नाटे, कपट, बेईमानी, धोखेबाजी, फसवा-फसवी करतो, परिवाराशी भांडण करतो आणि ज्याच्यासाठी सासरा-जावई वैरी होतात, भाऊ-भाऊ एकमेकाचे शत्रू होतात, मित्रा-मित्रात भांडणे होतात, धर्म-कर्माचा त्याग केला जातो, ते रुपये जाताना तुम्हाला विचारतच नाहीत, तुमचा सल्लाही न घेताच निघून जातात. तर मग तुम्ही एकतरफी आपलेपणा कशाला करता?</p>
<p class="TXT">भगवंताचे तुम्ही स्मरण नाही केले तरीही भगवान् तुमचे आहेत. ते तुमचे पालन-पोषण करतात, तुमचे रक्षण करतात, सर्व बाजूंनी तुमचे कल्याण करतात. अशा प्रभूंना आपले न मानणे फार मोठी चूक आहे. प्रभू आपले आहेत आणि आपले असल्यामुळे आपणाला मधुर लागतात.</p>
<p class="TXT"><span class="char-style-override-3">“पन्नगारि सुन प्रेम सम भजन न दूसर आन”</span> प्रेमासमान दुसरे कोणतेही भजन नाही.</p>
<p class="TXT">आत्मीयता निर्माण झाल्याने प्रेम उत्पन्न होते. आत्मीयता होताच प्रियता निर्माण होते. आपला कपडा, आपली वस्तू आपणास प्रिय वाटते, कारण तिला आपण आपले मानलेले असते. बालकास आपली माता प्रिय वाटते. दुसरी स्त्री जरी सुंदर असली, तिच्या शरीरावर जरी सुंदर अलंकार असतील, तिने महागडे वस्त्र जरी परिधान केले असले, तरी आपली माता जशी प्रिय वाटते, आवडते, तशी प्रिय, दुसरी स्त्री वाटत नाही. मातेलाही आपला मुलगा प्रिय वाटतो. तो काळाकुट्ट कसाही का असेना, सुंदर नसेना का, तरीही मातेला तोच मुलगा प्रिय वाटतो. प्रिय लागण्याचे कारण काय आहे? आत्मीयता आहे. ही आत्मीयता मार्मिक गोष्ट आहे आणि सार गोष्ट आहे.</p>
<p class="TXT">तुम्हा लोकांना ही गोष्ट फारच सामान्य दिसत असेल, परंतु मला पुष्कळ काळानंतर मिळाली आहे. ऐकण्या-वाचण्यातून ही मिळाली नाही आणि मिळाली तर माझ्याकडून पकडली गेली नाही. प्रेम कसे होईल? कित्येक उपाय वाचले ऐकले, परंतु वास्तविक उपाय आहे—आत्मीयता! आत्मीयता झाल्याने प्रेम निर्माण होते. म्हणून भगवंताला आपले माना, संसारास आपले मानू नका, कारण हा संसार आपला नाही.</p>
<p class="TXT">जी वस्तू आपली नाही, आपल्याजवळ नाही, ती उपार्जन करण्यात अभिमान करतो आणि मी फार मोठे काम केले असे स्वत:ला समजतो. निर्धन होता, धनवान बनला. एकटा होता, खूप मोठा परिवार झाला. मूर्ख होता, शिक्षण घेऊन पंडित झाला. प्रसिद्धी नव्हती, आता वाहवा होऊ लागली. आता या विषयात विचार करा. जे नाही त्याच्या प्राप्तीत मनुष्य आपला पुरुषार्थ समजतो. वास्तविक जे नाही, त्याच्या प्राप्तीत पुरुषार्थ नाही, कारण तो पदार्थ पूर्वी नव्हता, नंतर राहणार नाही आणि शेवटी नाहीत जमा होणार. पुरुषार्थ तर त्यातच आहे, जे पूर्वीही आपले होते आणि आत्ताही आपले आहेत, त्या भगवंताची प्राप्ती व्हावी. ते जर प्राप्त झाले तर मग ते कधीही मिटणार नाहीत, आपल्यापासून कधीही दूर होणार नाहीत. ते निरंतर आपले आहेत, आपल्याबरोबर आहेत, आपले होते आणि राहतील. आपण त्यांच्या सम्मुख झालो तर धन्य होऊ. विमुख झालो तर दु:ख भोगत राहू. विमुख झालो तरीही भगवान् आपलेच राहतील. परंतु आपणास त्यांचा लाभ होणार नाही. म्हणून प्रभूस आपले बनवा. त्यांच्याशी आपला संबंध जोडा. ही गोष्ट फार कीमतीची आणि महत्त्वाची आहे.</p>
<p class="TXT">सत्संग श्रवणाचा सुद्धा परिणाम हा झाला पाहिजे की, आपण भगवंताच्या सन‍्मुख व्हावे, त्यांना आपले मानावे. संसारात मोह पुष्कळ दिवस केला. जन्म-जन्मांतरापासून करीत आलो, परंतु पदरात काहीही आले नाही, केवळ रडतच राहिलो. भगवंताशी जर प्रेम केले असते तर धन्य झालो असतो. ही गोष्ट नक्की खरी आहे.</p>
<p class="TXT">भगवंत नेहमी आपल्याबरोबर राहतात. प्राण प्रयाण होतानाही भगवंत बरोबर असतात आणि प्राण असतानाही भगवंत बरोबर राहतात. संपत्तीतही भगवंत बरोबर राहतात, विपत्तीतही भगवंत बरोबर राहतात. प्रत्येक अवस्थेत ते बरोबर राहतात आणि बरोबर आहेत. माणूस केवळ तिकडे लक्ष देत नाही. प्रभू माझे आहेत याकडे लक्ष देत नाही. म्हणून तो वंचित होत आहे, दु:खी होत आहे. अशा प्रभूंशी आत्मीयता करा. आत्मीयता करून त्यांच्या नामाचा जप करा. गोस्वामी तुलसीदासजी महाराज म्हणतात—<span class="char-style-override-3">“बिगरी जनम अनेक की, सुधरै अबहीं आजु”</span></p>
<p class="TXT">अनेक जन्मापासून बिघडलेली गोष्ट आज सुधरते. आज नव्हे आत्ता या क्षणी सुधरते—<span class="char-style-override-3">“होहि राम को नाम जपु तुलसी तजि कुसमाजु।”</span> जसे भगवंतांना आपले मानले तसे स्वत:स भगवंताचे माना.<span class="char-style-override-3"> “पतिव्रता रहे पतिके पासा, ज्यूँ साहिब के ढिग रहे दासा।”</span> जशी पतिव्रता असते. <span class="char-style-override-3">“पतिव्रत एक धणी”</span> त्याचीच ती होते. माता-पित्याची, भाऊ-भाच्याची ती राहत नाही. ती एकाची होते. जशी ती पतिव्रता एकाची होते तसे तुम्ही भगवंताचे व्हा. तुम्ही तर पूर्वीही भगवंताचे होता, आत्ताही आहात आणि पुढेही रहाल. गोस्वामीजी महाराज म्हणतात—<span class="char-style-override-3">“होहि राम को नाम जपु”</span> भगवंताचे होऊन भगवंताचे नाम जपा. <span class="char-style-override-3">“तुलसी तजि कुसमाजु”</span> कुसमाज म्हणजे काय? भगवंतांना सोडून सर्व काही कुसमाज आहे, कुसंग आहे. त्यात मोह कराल तर फसाल, लाभ होणार नाही. म्हणून केवळ एक भगवान् माझे आहेत, असे माना.</p>
<p class="TXT">मीराबाई इतक्या उच्च पदाला गेली, त्याचे कारण काय आहे? <span class="char-style-override-3">“मेरे तो गिरधर गोपाल दूसरो न कोई।”</span> यात विलक्षण गोष्ट आहे की, “दुसरे कोणी माझे नाही.” माझे तर भगवंत आहेत. भगवंतावर याचा परिणाम होतो. अनन्यभावाने त्याने भगवंताचा आश्रय घेतला. आपण भगवंताचे आहोत. यात एक गोष्ट समजून घेण्याची आहे की, प्रभूने कोणाचाही त्याग केला नाही. हा जीव त्यांच्यापासून विमुख झाला आहे. भगवंत विमुख झाले नाहीत. ते सदैवच जीवावर कृपा करीत राहतात. आपण प्रभूंना आपले मानावे. प्रभू मानीत नाहीत, प्रभू तर माझाच आहे असे जाणतात आणि मानतातही. तुम्ही भगवंताचेच आहात, परंतु तुम्ही संसाराला आपले मानले आणि स्वत:ला संसाराचे मानले, ही चूक केली. ही फार मोठी चूक केली आहे. ही चूक सुधारून घ्या. भगवंत आपले आहेत आणि आपण भगवंताचे आहोत. </p>
<p class="TXT">जो कुपुत्र असतो तो पुत्र नसतो—असे नाही. सुपुत्रही पुत्र आहे आणि कुपुत्राती कुपुत्रसुद्धा पुत्र आहे. एक कल्पना करा की, येथून एखाद्याचा मुलगा मुंबईस गेला, तेथे जाऊन गैर कारभार केला, अनेक गुन्हे करून बसला, लोकांना खूप त्रास दिला आणि शेवटी जेलमध्ये बंद केला गेला. शिक्षा भोगून जेव्हा घरी परतला तेव्हा त्याची खूप अपकीर्ती झाली. मुंबईचा एखादा माणूस इथे येऊन सांगू लागला की, अमुक अमुक नावाचा मुलगा वाईट निघाला, कुपुत्र निघाला आणि संयोगवश त्या मुलाचा बाप तेथे बसलेला असेल, त्यावेळी लोक “तुम्ही ज्याचे नाव घेत आहात, तो यांचा मुलगा आहे” असे सांगतात. तो मुंबईचा माणूस त्यांना म्हणतो—“तो मुलगा तुमचा आहे काय?” त्यावेळी तो गृहस्थ कपाळाला हात लावून म्हणतो—“माझे नशीब फुटले, माझाच तो मुलगा आहे.” तो कितीही पश्चात्ताप करो, परंतु “मुलगा माझा नाही” असे म्हणू शकत नाही. तसेच भगवंत आपणास माझा नाही असे म्हणू शकत नाहीत. मग तो जीव नरकातला असो, दुर्गुण-दुराचारी असो, अनेक यातना, दु:ख, कष्ट भोगत असो, परंतु भगवंत माझा नाही असे म्हणू शकत नाहीत.</p>
<p class="TXT">कुपुत्रपणाबद्दल शिक्षा देऊन भगवंत त्याला शुद्ध करतील, त्याला पवित्र करतील, कारण तो भगवंताचा आपला आहे. तसेच बंधु-भगिनींनो! आपण सर्व कसेही असोत, चांगल्या वाईट गुणांचे असोत, पण आहोत मात्र भगवंताचेच! ही निश्चित गोष्ट आहे. तुम्ही असे जोपर्यंत मानत नाही तोपर्यंत दु:ख भोगत रहाल. तुम्ही जर भगवंतांना आपले मानले तर हा कुपुत्रपणा नष्ट होईल. मोठ- मोठे अवगुण नाहीसे होतील. प्रभुकृपेने शुद्धी होईल, निर्मळता येईल. भगवंताचा केवळ संबंध जोडण्याने जीव पवित्र होतो. <span class="char-style-override-4">“कर्म चैव तदर्थीयं सदित्येवाभिधीयते”</span> (गीता १७। २७) भगवंतासाठी जे काही केले जाते ते सत् होते. जप, ध्यान, कीर्तन, सत्संग, स्वाध्याय भगवंतासाठी केले जाते, ते सर्व “सत्” होते. ते सर्वश्रेष्ठ कर्म होतात. कोणते कर्म? <span class="char-style-override-4">“शरीरवाङ्मनोभिर्यत्कर्म प्रारभते नर:”</span> (गीता १८। १५) शरीर, वाणी, मन यांनी जे कर्म आरंभ केले जाते त्याचा आदी असतो आणि अंत असतो. ते नित्य नसते. परंतु भगवंतासाठी जे काम आरंभ केले जाते, ते कामसुद्धा भगवंताचे होते, सत् होते. सत् का होते? भगवान् सत् आहेत, नित्य आहेत. प्रभूंना कर्म अर्पण केल्याने आपले श्रेष्ठाती श्रेष्ठ कामसुद्धा, उत्तमाती उत्तम कामसुद्धा नित्य होते. नाही तर ही कर्म फल देऊन नष्ट होतील. चांगली शुभ कर्मसुद्धा शुभ फल देऊन, चांगली परिस्थिती देऊन नष्ट होतील. तीच कर्म भगवंतांना अर्पण केले, भगवंतासाठी केले तर ती सत् होतील.</p>
<p class="TXT">आपण भगवंताचे होऊन भगवंताचे नाम घ्यावे. भगवंताचेच चिंतन करावे. भगवंताचेच ध्यान करावे. भगवंताचेच गुण ऐकावे, भगवंताच्याच लीला श्रवण कराव्यात. भगवंताचेच कीर्तन ऐकावे आणि अभंग गावे. भगवंताचे होऊन भगवंताचे गुण गावे म्हणजे आपण भगवत् सन‍्मुख होतो.</p>
<p class="TXT">भगवंतापासून विमुख करणारा नाशवानाचा संगच कुसंग आहे. हा भगवंतापासून मनुष्याला विमुख करतो. म्हणून नाशवान पदार्थांचा संग करणे, नाशवानाचा आधार घेणे की, यापासून आपले काही भले होईल. ही कल्पना चुकीची आहे. सज्जनहो! त्यापासून लाभ होणार नाही. कारण हे नाशवान आहे नाशवान! नाशवानाचा अर्थ काय होतो? नाश होणारा. जसे धनवान असतो. धनवान याचा अर्थ काय? धन असणारा. धन असल्यामुळे तो धनवाला आहे. धन नसल्यास तो धनवाला म्हटला जाणार नाही. धनवाला धनामुळे आहे तसे नाशवाला नाशामुळे आहे. धनवानाजवळ धनाशिवाय ईतर कोणतीही महत्ता नाही, तसेच नाशवान संसारात नाशाशिवाय इतर कोणतीही महत्ता नाही. हा संसार नाशवान आहे, याचा नाशच नाश होतो.</p>
<p class="TXT">आपण अविनाशी परमात्म्याचे अंश असूनही नाशवानाच्या भरवशावर किती दिवस आपले काम चालवणार—प्रत्येक बंधु-भगिनींनी ही गोष्ट विचार करण्याची आहे. तुम्ही अविनाशी आहात. <span class="char-style-override-3">“ईस्वर अंस जीव अबिनासी”</span> हा जीव अविनाशी असून नाशवानाचा भरवसा करतो. काय झाले काही कळत नाही? अक्कल कुठे गेली? उत्पन्न आणि नष्ट होणाऱ्या वस्तूंचा आश्रय मानतो. या पदार्थांच्या आश्रयाने आपल्यात घमंड करतो की, माझ्याजवळ एवढा पैसा आहे, एवढी संपत्ती आहे, माझा एवढा परिवार, इतकी घरे, एवढी जमीन आहे. तुझी केव्हापासून आहे ही? ह्या वस्तू नेहमी तुझ्याच होत्या काय? आणि नेहमी तुझ्याच राहतील काय? मनुष्य ही गोष्ट जाणतो आणि मान्यही करतो की, या वस्तू पूर्वी माझ्या नव्हत्या, पुढे माझ्या राहणार नाहीत, असे असूनही आपल्या मानून अभिमान करतो. सज्जनहो! धोका होईल धोका! या वस्तूंना आपले मानल्याने प्रभूंना आपले मानणे बंद होईल, भगवंतांना आपले म्हणू शकणार नाही. या वस्तू राहणार नाहीत आणि भगवंताचा संबंध जोडला नाही. जिला आपली म्हणता ती राहणार नाही आणि जी आपली राहणार आहे तिच्याशी आत्मीयता केली नाही. शेवटी केवळ रडत रहावे लागेल बाबांनो! रडतच रहावे लागेल.</p>
<p class="TXT">आत्ताच सुंदर संधी आहे. मनुष्यशरीर मिळाले आहे. या मनुष्यशरीराचा महिमा फार मोठा आहे. मनुष्यशरीराचे महत्त्व यासाठी आहे की, हा मनुष्य भगवंताशी संबंध जोडू शकतो आणि दुसरे मनुष्येतर जितके जीव आहेत त्यांच्यात परमात्म्याशी संबंध जोडण्याची बुद्धी नाही. त्यांच्यात योग्यताही नाही आणि समजही नाही, तसेच विवेकही नाही. भगवंताशी संबंध जोडण्याची संधी केवळ मनुष्यशरीरातच आहे. हा अवसर प्राप्त झाला असताना जर त्याने संबंध जोडला नाही तर मग काय उपयोग झाला? सांसारिक कार्य खाणे-पिणे इत्यादी तर पशु-पक्षीसुद्धा करतात. नीचाती-नीच प्राणीसुद्धा करतात. जर आपणही तेच काम केले तर डुक्कर, कुत्रा, उंट आणि गाढव यांच्या सारखेच झालो—</p>
<p class="Shlok-Color-2">सूकर कूकर ऊँट खर बड़ पशुअन में चार।</p>
<p class="Shlok-Color-2">तुलसी हरि की भगति बिन वैसे ही नर नार॥</p>
<p class="TXT">हा वास्तविक मनुष्यजन्माचा अपमान आहे, मनुष्यजन्माचा फार मोठा तिरस्कार आहे. कृपा करून असा अपमान करू नका, तिरस्कार करू नका.</p>
<p class="Shlok-Color-2">करुणाकर कीन्हीं कृपा, दीन्हीं नरवर देह।</p>
<p class="Shlok-Color-2">नद चीन्ही कृतहीन नर, खलकर दीन्हीं खेह॥</p>
<p class="TXT">याचा नाश करून टाकला. यापासून लाभ घ्यावयास पाहिजे. <span class="char-style-override-3">“कबहुँक करि करुना नर देही”</span> करुणा करून प्रभू नरदेह देतात. <span class="char-style-override-3">“बड़े भाग मानुष तनु पावा”</span> अशी पुंजी मिळाली, तिचा नाश करणे फार मोठी चूक आहे. <span class="char-style-override-3">“सो परत्र दुख पावइ सिर धुनि धुनि पछिताइ”</span> तो परलोकात दु:ख भोगेल, कपाळ बडवून पश्चात्ताप करेल आणि रडेल. परंतु त्याच्या रडण्याचे फळ रडणेच राहील. बंधूंनो! दुसरे काही होणार नाही. आत्ता सावध झालात तर हे मनुष्यशरीर फार मोठे काम करू शकते. आता जर करणार नाही तर नंतर रडाल.<span class="char-style-override-3"> “कालहि कर्महि ईस्वरहि मिथ्या दोष लगाइ”</span> काल-कर्म-ईश्वरास खोटा दोष लावील. म्हणून शुद्ध अंत:करणाने भगवंताकडे वाटचाल करा.</p>
<p class="TXT">एक साधी सरळ गोष्ट म्हणजे भगवान् माझे आहेत. अशा भगवंताला माझे म्हटले तर भगवंतावर खूप परिणाम होतो. अनेक जन्मापासून विखुरलेला आणि चौऱ्यांशी लाख योनी दु:ख भोगत आलेला जीव जर असे म्हणेल—“हे नाथ! मी तुमचा आहे, हे प्रभू! तुम्ही माझे आहात” तर प्रभूस फार संतोष होईल. भगवान् फारच प्रसन्न होतील. जणुकाय भगवंताची हरवलेली वस्तू भगवंतांना मिळाली. भगवंतावर फार मोठा उपकार होईल. भगवंताच्या नुकसानीची तुम्ही भरपाई कराल. जीव भगवंतापासून विमुख झाला, हेच भगवंताचे नुकसान झाले.</p>
<p class="TXT"><span class="char-style-override-3">“सनमुख होइ जीव मोहि जबहीं। जन्म कोटि अघ नासहिं तबहीं”</span> कोटॺवधी जन्मांचे पाप नष्ट होते, कारण पाप तर भगवंतापासून विमुख झाल्यानेच झाले आहे. सर्व पापांचे मूळ तेथूनच निघाले आहे. भगवंतांना सन‍्मुख होताच, ते बिचारे पाप टिकू शकणार नाहीत. म्हणून “हे नाथ! मी तुमचा आहे आणि तुम्ही माझे आहात” ही जी भगंवताशी आत्मीयता आहे—हे फार मोठे सार आहे, वास्तविक गोष्ट आहे. क्रिया द्वारा आपण भगवंतांना पकडू शकत नाही, जितके प्रेमाद्वारा, आत्मीयतेद्वारा पकडू शकतो. तुम्ही उत्तमाती उत्तम काम करा. यज्ञ करा, दान करा, तीर्थादी करा, वेदाध्ययन करा, सर्वच्या सर्व लाभाच्या गोष्टी आहेत, परंतु आत्मीयता जोडली तर ही फार मोठॺा लाभाची आणि विलक्षण गोष्ट आहे.</p>
<p class="TXT">एका करोडपतीकडे एक नोकर राहतो, जो दरमहा वीस हजार रुपये पगार घेतो आणि करोडपतीचा मुलगा आहे, त्याला शंभर रुपये महिन्यालाही कोणी देत नाही, कारण तो अयोग्य आहे. परंतु पिता मृत्यू पावला तर वीस हजार (रुपये) मिळविणारा नोकर मालक होऊ शकत नाही, परंतु अयोग्य पुत्र मालक बनतो. तो योग्य तर नाही, परंतु त्याचाच हक्क पोहचतो. अशाप्रकारे योग्यतेनुसार तो अधिकार मिळत नाही परंतु आत्मीयतेने मात्र मिळतो.</p>
<p class="TXT"><span class="char-style-override-4">“भगवंताचे आपण आहोत”</span> ही बनावटी आत्मीयता नाही. स्वत:ला कोणी एखाद्या शेठजीचा मुलगा मानत असेल आणि त्याला जर कोणी विचारले की, तू त्यांचा मुलगा आहे म्हणतोस. की शेठजी तुला मुलगा समजतात? तो म्हणेल शेठजीच्या म्हणण्याची काय आवश्यकता आहे? मी म्हणतो. परंतु त्याला कोणी मानणार नाही. जर शेठजी म्हणाले की, हा माझा मुलगा आहे आणि प्रसंग आला तर शेठजीच्या नावावर ह्याला लाखो रुपये मिळतील. शेठजीचे म्हणणे जेवढे मोलाचे आहे तेवढे आमचे म्हणणे मोलाचे नाही. भगवंत तर संपूर्ण जीवांना आपले मानतात—<span class="char-style-override-4">“ममैवांशो जीवलोके जीवभूत: सनातन:”</span> आता केवळ तुमच्या सम्मतीची गरज आहे. <span class="char-style-override-4">“मी भगवंताचा आहे” </span>असे समजून भगवत् सन‍्मुख होण्याची आवश्यकता आहे.</p>
<p class="TXT">हा सर्व संसार तुम्हाला धोका देईल, तुमच्यापासून विमुख होईल, निघून जाईल, राहणार नाही. शरीरसुद्धा राहणार नाही. याला तुम्ही आपले म्हणता—ही फार मोठी चूक आहे. यापासून विमुख होऊन भगवंतांना प्रार्थना करा—“हे नाथ! मी तुमचा आहे आणि तुम्ही माझे आहात,” तर धन्य व्हाल धन्य!</p>
<p class="TXT"><span class="char-style-override-3">“होहि राम को नाम जपु”</span> नामजप करायचा असेल तर रामाचे होऊन नामजप करा, चालता-फिरता जप करा, कारण आपल्या प्रभूंचे नाव आहे.</p>
<p class="Shlok-Color-2">जाट भजो गूजर भजो भावे भजो अहीर।</p>
<p class="Shlok-Color-2">तुलसी रघुबर नाममें सब काहूका सीर॥</p>
<p class="TXT">बंधु-भगिनी, सुशिक्षित, अशिक्षित, रोगी, निरोगी, कोणीही का असेना? परमात्म्याच्या नामजपात सर्वांचा अधिकार आहे. पित्याच्या संपत्तीत पुत्राचा पूर्ण अधिकार असतो, म्हणून आमच्या प्रभूंचे नाव आहे. कोण मना करू शकतो? सांगा! आपले माता-पिता आहेत. असा भगवंतावर आपला अधिकार मिळवा.</p>
<p class="TXT">कलिसंतरणोपनिषद् यात नामाचा महिमा वर्णन केला आहे. नारदजींनी ब्रह्मदेवाजवळ जाऊन विचारले—“महाराज! कलियुगात राहूनही संसारातून उद्धार कसा करावा?” त्यावेळी ब्रह्मदेव म्हणतात—“भगवंताचे नाम घेत घेत” कोणते नाम? तर म्हणाले—<span class="char-style-override-3">“हरे राम हरे राम राम राम हरे हरे। हरे कृष्ण हरे कृष्ण कृष्ण कृष्ण हरे हरे॥”</span> हे नाम सांगितले. याचा विधी काय आहे? ब्रह्मदेव म्हणाले—याला विधी नाहीच. निरंतर घेत जा. शुद्ध-अशुद्ध प्रत्येक अवस्थेत. बंधूंनो! हा तर उपनिषदांचा मंत्र आहे. परंतु “राम-राम” तर फारच साधे आणि सरळ नाम आहे. याला साबर मंत्र म्हणतात. <span class="char-style-override-3">“साबर मन्त्र जाल जिन्ह सिरिजा”</span> यात काय आहे? <span class="char-style-override-3">अनमिल आखर अरथ न जापू। प्रगट प्रभाउ महेस प्रतापू॥</span> साबर मंत्र कोणत्या छंदाच्या विधीने बसविले जात नाहीत, कोणत्या मात्रांनी बसविले जात नाहीत. भगवंतांनी जे म्हटले, तो मंत्र झाला, याला साबर मंत्र म्हणतात. अशा भगवंताचे नाम हे राम नाम आहे, एवढे विलक्षण आहे हे!</p>
<p class="TXT"><span class="char-style-override-4">“सप्तकोटॺो महामन्त्राश्चित्तविभ्रमकारका:”</span> सात कोटी मोठ-मोठे चित्ताला भ्रमित करणारे मंत्र आहेत. <span class="char-style-override-4">“एक एव परो मन्त्रो राम इत्यक्षरद्वयम्”</span> हे दोन अक्षराचे राम नाम फार विलक्षण आहे परंतु फार मोठा मंत्र आहे. <span class="char-style-override-3">“महामंत्र जोइ जपत महेसू। कासीं मुकुति हेतु उपदेसू॥”</span> महामंत्र जपताच ईश महेश झाले. केवळ महेशच झाले नाहीत तर काशीत नाम महाराजांचे क्षेत्र चालू केले. कोणी धान्य दान देतो, कोणी पीठ वाढतो, कोणी भोजनाचे साहित्य दान करतो. भगवान शंकरांनी मुक्तीचे क्षेत्र खोलले. बस, जो काशीत मृत्यू पावतो, तो मुक्त होतो. अशाप्रकारे भगवान शंकरांनी पृथ्वीवर मुक्तीचे क्षेत्र चालू केले आहे. कोणाच्या बळावर? राम नामाच्या बळावर.</p>
<p class="TXT"><span class="char-style-override-3">“कासीं मुकुति हेतु उपदेसू”</span> नाम महान मंत्र आहे. भगवान शंकर स्वत: हे नाम जपतात. या नामाच्या प्रभावाने त्यांनी सर्वांची मुक्ती व्हावी या उद्देशाने मुक्तीचे क्षेत्र चालू केले आहे.</p>
<p class="TXT">अध्यात्मरामायणात भगवान शंकर स्वत: प्रभू श्रीरामचंद्रांना म्हणतात—भगवंता! मी भवानीसहित काशीत राहतो. <span class="char-style-override-4">“मुमूर्षुमाणस्य दिशामि मन्त्रं तव रामनाम”</span> तुमचा जो राम नाम मंत्र आहे त्याचे मी मरणाऱ्याला दान देतो या दृष्टीने की. <span class="char-style-override-4">“हे मरणाऱ्यानो हे घ्या—ह्याने तुमचे निश्चित कल्याण होईल.”</span> एक सज्जन म्हणत होते, मी कितीतरी माणसांना बघितले आहे. काशीत मरणाऱ्याचे कान लांब होतात. जणुकाय भगवान् शंकर या कानात मंत्र देतात. ते नाम तुम्ही स्वत:ही घेऊ शकता, केवढी मजेची गोष्ट आहे. किती महत्त्वाचे नाम आहे. जे भगवान शंकरांचे इष्ट आहे, ते नाम कलियुगी जीव घेऊ शकतात. केवढी कृपा आहे? अलौकिक कृपा वर्षत आहे. छोटीशी गोष्ट आहे. “राम राम राम” नाम घेऊ लागा. संतांनी म्हटले आहे—<span class="char-style-override-3">“मुक्ति मुण्डे में थारे”</span> तुझ्या मुखात मुक्ती पडून आहे. राम राम म्हणत जा आणि धन्य हो. असे स्वस्त आहे भगवंताचे नाम. सरळ गोष्ट आहे. भगवंताचे नाम मोकळे उघडे आहे. बंद नाही. तिजोरीत बंद असलेल्या धनास तर तुम्हाला हिंमत करून उघडावे लागते, परंतु उघडॺा असलेल्या या धनास तुम्ही घेतच नाहीत—<span class="char-style-override-4">“राम दड़ी चौड़े पड़ी, सब कोई खेलो आय। दावा नहीं सन्तदास जीते सो ले जाय॥”</span> ज्याला वाटेल त्याने हे धन घ्यावे, केवढी श्रेष्ठ आहे ही गोष्ट? केवढी उत्तम गोष्ट आहे? सर्वांसाठी मोकळे-उघडे आहे. कोणालाही मनाच नाही. असे भगवंताचे नाम तत्परतेने घ्यावे. उत्साहपूर्वक, प्रेमाने, आपल्या प्रभूंचे समजून घ्यावे.</p>
<p class="TXT">संतांनी म्हटले आहे—परलोकांत नाम घेणारे आणि न घेणारे दोन्हीही आहेत. कसे काय? नाम घेणारे रडतात की, नामाचा एवढा महिमा असेल याचा आम्हाला पत्ता नव्हता. असे जर आम्हाला कळले असते, तर आम्ही रात्रंदिवस नाम घेतले असते. नाम न घेणारे आपला समय व्यर्थ गेला म्हणून रडतात. नाम न घेता समय बरबाद झाला. बंधूंनो! ही गोष्ट आत्ता आपल्या लक्षात आली. मेल्यानंतर पश्चात्ताप कराल तर त्याचा काय उपयोग आहे? आत्ता समय आहे. जोपर्यंत श्वास चालू आहे, डोळे पाहत आहेत, जिवंत आहात, तोपर्यंतच संधी आहे. लोक हसले तरी त्याची पर्वा करू नका. भगवंताचे नाम घेतच जा.</p>
<p class="TXT"><span class="char-style-override-4">“हस्ती की चाल चलो मन मेरा, जगत कूकरी को भुसबा दे। तू तो राम सिमर जग हंसबा दे॥”</span></p>
<p class="TXT">लोक हसतील तर चांगली गोष्ट!. बंधूंनो! हसा. हसून लोक खुश होतात. खुशीत हसू येते. फार आनंदाची गोष्ट आहे. आपण भगवंताचे नाम घेतले तर त्यांना हसू येते, फार चांगली, फार आनंदाची, फार खुशीची गोष्ट आहे. स्वत:तर भगवंताच्या नामात संलग्न व्हावे बस. हसा, तिरस्कार करा, चेष्टा करा, काहीही हरकत नाही. मान-सन्मानात तर नुकसान आहे. अपमान, निंदा सहन करण्यात नुकसान नाही. त्यामुळे पापांचाच नाश होतो. इकडे तुम्ही नाम घ्याल आणि तिकडे ते तुमची चेष्टा, मस्करी करतील, तर तुमचा दुहेरी लाभ होईल.</p>
<p class="TXT"><span class="char-style-override-4">“तेरे भावैं जो करौ, भलौ बुरौ संसार। नारायण तू बैठिकै अपनौ भुवन बुहार”</span></p>
<p class="TXT">दुसरे नामस्मरण करतात की नाही इकडे लक्ष देण्याची आवश्यकता नाही. जसे आपणास भूक लागते तेव्हा असे विचारत नाही की, तुम्ही भोजन केले की नाही? कारण मी आता भोजन करू इच्छितो. जेव्हा आपणास तहान लागते त्यावेळी असे विचारत नाही की, तुम्ही पाणी प्याले की नाही? कारण मी पाणी पिऊ इच्छितो. बंधूंनो! तहान लागली असेल तर पाणी पिऊन घ्या. त्याचप्रमाणे भगवंताच्या नामाची तहान अंत:करणातून लागली पाहिजे. दुसरा नाम जपत आहे की नाही, काय करत आहे, काय नाही याचा विचार करू नका. स्वत: मात्र लाभ घेतलाच पाहिजे.</p>


<p class="Page-Break"> </p>
<p class="Heading" id="toc_marker-6">५.नाम-संकीर्तनाचे महत्त्व</p>
<p class="Shlok-Color-2">नामसंकीर्तनं यस्य सर्वपापप्रणाशनम्।</p>
<p class="Shlok-Color-2">प्रणामो दु:खशमनस्तं नमामि हरिं परम्॥</p>
<p class="TXT-Right"> (श्रीमद्भा० १२। १३। २३)</p>
<p class="TXT">“ज्यांच्या नामाचे संकीर्तन संपूर्ण पापांचा नाश करणारे आहे आणि ज्यांना केला गेलेला नमस्कार संपूर्ण दु:ख शांत करतो, त्या परमतत्त्व-स्वरूप श्रीहरीस मी नमस्कार करतो.”</p>
<p class="TXT">या कलियुगात भगवन्नामाचा सर्वात अधिक महिमा आहे. जरी नामाचे माहात्म्य सत्य, त्रेता, द्वापर आणि कली—या चारही युगांत आहे, तरीही कलियुगात तर मानवासाठी भगवन्नामच मुख्य आधार आहे, आश्रय आहे, तसेच भगवन्नाम हेच कल्याणाचे सुगम आणि सर्वोपरी साधन आहे.</p>
<p class="TXT">भगवन्नामाचा एक मानसिक जप होतो, एक उपांशु जप होतो, एक साधारण जप होतो आणि एक संकीर्तन होते. मानसिक जप ज्यात मनानेच नामाचे जप-चिंतन होते तसेच ज्यात कंठ, जीभ आणि ओठ हलत नाहीत, उपांशु जप तो ज्यात मुख बंद राहत असून कंठ आणि जीभेने जप केला जातो तसेच जो स्वत:च्या कानासही ऐकू येत नाही. साधारण जप तो ज्यात आपल्या स्वत:च्या कानालाही नाम ऐकू येते आणि दुसऱ्यांनाही ऐकू येते. संकीर्तन ते ज्यात राग-रागिण्यांच्या साहाय्याने उच्च स्वरांत नामाचे गायन केले जाते. भगवंताच्या नामाशिवाय, त्यांच्या लीला, गुण, प्रभाव इत्यादीचेही कीर्तन होते, परंतु या सर्वात नाम-संकीर्तन फार सुगम आणि श्रेष्ठ आहे.</p>
<p class="TXT">जसे मानसिक जपात मन जितके तल्लीन होऊन जप केला जाईल तितका तो अधिक श्रेष्ठ होतो. तसेच नाम-संकीर्तन यांत ताल-स्वरसहित राग-रागिणींसह जितके तल्लीन होऊन उच्च स्वरात नामाचे गायन केले जाईल, तितके ते अधिक श्रेष्ठ होते.</p>
<p class="TXT">नाम-संकीर्तन मस्त होऊन, भगवंतात मन लावून केले गेले पाहिजे. मन लावण्याचा अभिप्राय असा आहे की, दुसरे लोक मला पाहत आहेत की नाही, दुसरे लोक कीर्तन करीत आहेत की नाही, माझ्या कीर्तनाचा लोकांवर काय परिणाम होत आहे—असा भाव मनात बिलकुल राहू नये. असा भाव वास्तविक कल्याण होण्यात फार बाधक आहे. संकीर्तनात दिखावटीपणा आल्याने ते मान-सन्मान इत्यादीच्या लौकिक वासनेत परिणत होते आणि त्याचा प्रभाव जीवनावर कमी होतो.</p>
<p class="TXT">लोकवासना, देहवासना आणि शास्त्रवासना ह्या तीन वासना (इच्छा) आहेत. ह्या सर्व फार पतन करणाऱ्या आहेत. संकीर्तन करताना, शुभ कार्य करताना, सत्संग श्रवण करताना, प्रवचन देताना, कथा करतानासुद्धा हा केर-कचरा (वासना-इच्छा) ज्यावेळी बरोबर राहतो त्यावेळी संकीर्तन इत्यादीचे जे माहात्म्य आहे ते राहत नाही. जरी नाम-जप, कथा, कीर्तन, सत्संग इत्यादी कधी निष्फल होत नाही, त्यापासून लाभ अवश्य होतो, तरीपण या वासना-इच्छा यामुळे त्यापासून विशेष लाभ होत नाही, फार थोडा लाभ होतो.</p>
<p class="TXT">भगवंतात मन लावून, तल्लीन होऊन नाम-संकीर्तन केले गेले तर त्यापासून एक विलक्षण वायुमंडल बनत असते. ते वायुमंडल संपूर्ण विशाल वायुममंडालात प्रविष्ट होते, त्यामुळे संपूर्ण संसाराचे हित होते. शब्द व्यापक आहे—या गोष्टीचा अविष्कार झाला आहे, परंतु भाव व्यापक आहे—या गोष्टीचा अद्याप अविष्कार झाला नाही. वास्तविक भाव शब्दापेक्षाही अधिक व्यापक आहे, कारण भाव शब्दापेक्षाही अधिक सूक्ष्म आहे. जी वस्तू जितकी सूक्ष्म असते, ती तितकीच अधिक व्यापक असते. म्हणून संपूर्ण संसाराची सेवा करण्यात सेवेचा भाव जितका समर्थ आहे तितके पदार्थ समर्थ नाहीत. भावांमध्येही भगवद्भाव फार विलक्षण आहे, कारण भगवद्भाव चिन्मय तत्त्व आहे. भगवंतासमान दुसरे कोणतेही सर्वव्यापक तत्त्व नाही. म्हणून भगवद्भावनेने भगवंताच्या नामाचे संकीर्तन केले गेले तर त्याचा संपूर्ण संसारावर फार विलक्षण परिणाम होतो, तो संपूर्ण संसारास शांती प्रदान करणारा होतो.</p>
<p class="TXT">शब्दात अलौकिक शक्ती आहे. जेव्हा मनुष्य झोपतो, तेव्हा त्याची इंद्रिये मनात, मन बुद्धीत आणि बुद्धी अविद्येत लीन होते, परंतु जेव्हा झोपलेल्या मनुष्याचे नाव घेऊन हाक मारतात, तेव्हा तो जागा होतो. जरी दुसऱ्या शब्दाचाही त्याच्यावर परिणाम होतो, त्याची झोप मोडते, परंतु त्याच्या नावाचा त्याच्यावर जास्त परिणाम होतो. अशाप्रकारे शब्दात इतकी शक्ती आहे की, ती अविद्येत लीन झालेल्यालाही जागे करते*.</p>
<p class="Footnotes-Bold">* शब्दशक्तेरचिन्त्यत्वाच्छब्दादेवापरोक्षधी:।</p>
<p class="Footnotes-Bold">प्रसुप्त: पुरुषो यद्वच्छब्देनैवावबुध्यते॥</p>
<p class="TXT">तसेच भगवन्नाम संकीर्तनाने जन्म जन्मांतरापासून अज्ञानरूपी निद्रेत झोपलेला मनुष्यसुद्धा जागृत होतो. एवढेच नव्हे, तर नाम संकीर्तनाच्या प्रभावाने सर्व ठिकाणी विराजमान असलेले भगवंत सुद्धा प्रकट होतात. भगवंतांनी म्हटले आहे—</p>
<p class="Shlok-Color-2">नाहं वसामि वैकुण्ठे योगिनां हृदये न च।</p>
<p class="Shlok-Color-2">मद्भक्ता यत्र गायन्ति तत्र तिष्ठामि नारद॥</p>
<p class="TXT-Right">(आदिपुराण १९। ३५)</p>
<p class="TXT">“हे नारदा! मी वैकुंठातही निवास करीत नाही आणि योग्यांच्या हृदयातही राहत नाही. परंतु जेथे माझे भक्त माझ्या नामादीचे कीर्तन करतात, मी तेथेच राहतो.”</p>
<p class="TXT">भगवन्नामाचा अपार महिमा असल्याने त्याच्या मानसिक जपाचाही संपूर्ण प्राण्यांवर प्रभाव पडतो आणि त्यामुळे सर्वांचे स्वाभाविक हित होते. परंतु नाम-संकीर्तनाचा प्रभाव वृक्ष, लता इत्यादी स्थावर आणि मनुष्य, पशू, पक्षी इत्यादी जंगम प्राण्यांवर तर पडतोच, निर्जीव दगड, लाकूड, माती, घर इत्यादीवरही त्याचा प्रभाव पडतो.</p>
<p class="TXT">जेथे नामजप, ध्यान, कथा, सत्संग, इत्यादी भगवत्संबंधी गोष्टी होत असतील, तेथे गेल्याने शांती प्राप्त होते, पापांचा नाश होतो, पवित्रता येते, जीवनावर एक स्वाभाविक विलक्षण प्रभाव पडतो. परंतु यापेक्षाही कीर्तनप्रेमी माणसावर नाम-संकीर्तनाचा विशेष प्रभाव पडतो. नाम-संकीर्तनात संकीर्तन ऐकणारा आणि पाहणारा—दोघांवरही संकीर्तनाचा प्रभाव पडतो. भगवंताच्या दर्शनाचा जसा प्रभाव पडतो, तसाच प्रभाव कीर्तनप्रेमी भक्तावर संकीर्तनाचा पडतो.</p>
<p class="TXT">कलियुगात तर संकीर्तनाचा विशेष महिमा आहे—<span class="char-style-override-4">“कलौ तद्धरिकीर्तनात्”</span> (श्रीमद्भा० १२। ३। ५२) बंगाल आणि महाराष्ट्रात संकीर्तनाचा विशेष प्रचार आहे. बंगालमध्ये चैतन्य महाप्रभूंनी आणि महाराष्ट्रात संत तुकाराम महाराज इत्यादींनी संकीर्तनाचा विशेष प्रचार केला आहे. वाद्याचे साहाय्य घेऊन एका स्वरात सर्वांनी मिळून संकीर्तन केले तर त्यापासून एक विशेष शक्ती उत्पन्न होते—<span class="char-style-override-4">“सङ्घे शक्ति: कलौ युगे।”</span> संकीर्तनाचे वेळी आपले डोळे बंद ठेवावेत आणि असा भाव ठेवावा की, मी एकटा आहे आणि माझ्यासमोर केवळ भगवंत उभे आहेत, दुसऱ्यांचा जो आवाज येत आहे, तोही भगवंताचाच आवाज आहे. अशाप्रकारे भगवद्भावाने संकीर्तन केल्यास खूप लाभ होतो आणि कोणतेही पाप, दुर्गुण-दुराचार राहत नाही, परंतु भगवंताचा साक्षात अनुभव जेव्हा केवळ शुद्ध कीर्तन होत असेल तेव्हाच होतो.</p>
<p class="TXT">महाराष्ट्रात समर्थ रामदास स्वामी एक महान विलक्षण संत होऊन गेले आहेत. त्यांच्या संबधात एक कथा प्रसिद्ध आहे. ते हनुमानजींचे भक्त हेते आणि त्यांना हनुमानजींचे दर्शन होत होते. एक वेळ समर्थ रामदास स्वामींनी हनुमानजींना म्हटले—“महाराज! आपण एक दिवस सर्व लोकांना दर्शन द्यावे” हनुमानजी म्हणाले—“तुम्ही लोकांना एकत्र करा म्हणजे मी दर्शन देतो.” रामदासस्वामी म्हणाले—“मी तर लोकांना अवश्य एकत्र करीन.” हनुमानजी म्हणाले—“तुम्ही अत्यंत शुद्ध अशी हरिकथा करा”. समर्थ म्हणाले—“अत्यंत शुद्ध हरिकथाच करीन.”</p>
<p class="TXT">समर्थ रामदासस्वामी संतही होते आणि राजगुरूही होते, त्यामुळे त्यांचा प्रभाव असा होता की, ते जेथे जातील तेथे हजारोंच्या संख्येने लोक उपस्थित होत असत. त्यांनी एका शहरात जाऊन सांगितले की, आज रात्री अमुक मैदानात हरिकथा होईल. समाचार कळताच हरिकथेची तयारी सुरू झाली. प्रकाशाची व्यवस्था केली गेली, सतरंज्या टाकल्या गेल्या. वेळेवर हजारोंच्या संख्येनी लोक उपस्थित झाले. वाद्य वाजवणारे, गायन करणारे सर्व आले आणि कीर्तनास प्रारंभ झाला. मधून मधून समर्थ भगवंताची कथा सांगायचे आणि पुन्हा कीर्तन करायचे. असा क्रम चालला असताना ते स्वत: संकीर्तनातच रंगून गेले. लोकांना वाटायचे समर्थ आता कथा सांगतील मग कथा सांगतील, परंतु ते संकीर्तनच करीत राहिले. लोकांच्या अंत:करणात तर खरा भाव नव्हताच. म्हणून त्यांनी असा विचार केला की, असे संकीर्तन तर आम्ही घरीही करतो, येथे किती वेळ बसावे? असा विचार करून सर्व लोक हळू हळू घरी जाऊ लागले. थोडॺाच वेळात सर्व लोक गेले. हळू हळू गायक वादकही तेथून निसटले. समर्थ तर डोळे झाकून संकीर्तनात रंगून गेले होते आणि त्यांचे संकीर्तन चालूच होते. प्रकाशाची व्यवस्था करणारेही निघून गेले. आता सतरंज्या टाकणारे विचार करू लागले की, समर्थ तर आपल्या मस्तीत संकीर्तन करीत आहेत आणि नाचत आहेत तेव्हा संतरजी कशी काढून घ्यावी? नंतर त्यांनी युक्ती काढली. जेव्हा समर्थ नाचत नाचत तिकडे जात, तेव्हा इकडची संतरजी गोळा केली आणि इकडे आले की, तिकडची संतरजी गोळा केली आणि ते निघून गेले. जेव्हा सर्वजण निघून गेले तेव्हा हनुमानजी प्रगट झाले. समर्थ हनुमान‍्जींना म्हणाले—“महाराज! सर्वांना दर्शन द्या” हनुमान‍्जी म्हणाले—“कुठे आहेत सर्व लोक?” तेथे दुसरे तर कोणी नव्हतेच. केवळ एकटे समर्थच होते.</p>
<p class="TXT">अशाप्रकारे भावपूर्वक केवळ भगवन्नामाचे संकीर्तन करणे “शुद्ध हरिकथा” आहे. अशा शुद्ध हरिकथेने भगवंत साक्षात प्रगट होतात. वर्तमान काळात संकीर्तनाची फार मोठी गरज आहे. म्हणून ठिक-ठिकाणी लोकांना एकत्र करून अथवा एकटे संकीर्तन केले पाहिजे. त्यामुळे संपूर्ण संसारात शांती पसरेल.</p>


<p class="Page-Break"> </p>
<p class="First-End-Page-text" id="toc_marker-7">शेवटचं पान<span class="char-style-override-4"></span></p>

