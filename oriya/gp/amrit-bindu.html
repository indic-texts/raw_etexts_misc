
<p class="First-End-Page-text para-style-override-1" id="toc_marker-1" xml:lang="en-GB"><span class="char-style-override-1">ପ୍ରଥମ ପୃଷ୍ଟା</span><span class="char-style-override-2"></span></p>
<p class="Titel-Page---Shri-Hari"> ॥ ଓଁ ଶ୍ରୀପରମାତ୍ମନେ ନମଃ ॥</p>
<p class="Title-Page---Book-Name">ଅମୃତ ବିନ୍ଦୁ</p>
<p class="Title-Page---Hindi-Name">अमृत बिन्दु (ओड़िया)</p>
<p class="Tavmev-Mata--pita"><span class="char-style-override-3">(ଶିକ୍ଷା ସାହସ୍ରୀ)</span></p>
<p class="Tavmev-Mata--pita"> </p>
<p class="Tavmev-Mata--pita">ତ୍ୱମେବ ମାତା ଚ ପିତା ତ୍ୱମେବ</p>
<p class="Tavmev-Mata--pita">ତ୍ୱମେବ ବନ୍ଧୁଶ୍ଚ ସଖା ତ୍ୱମେବ॥</p>
<p class="Tavmev-Mata--pita">ତ୍ୱମେବ ବିଦ୍ୟା ଦ୍ରବିଣଂ ତ୍ୱମେବ</p>
<p class="Tavmev-Mata--pita">ତ୍ୱମେବ ସର୍ବଂ ମମ ଦେବ ଦେବ॥</p>
<p class="Tavmev-Mata--pita"> </p>
<p class="Tavmev-Mata--pita"><span class="char-style-override-4">ଶ୍ରଦ୍ଧେୟ ସ୍ୱାମୀ ଶ୍ରୀରାମସୁଖଦାସଜୀ</span></p>
<p class="Title-Page---Gita-Seva-Trust para-style-override-2">ଗୀତା ସେବା ଟ୍ରଷ୍ଟ<span></span></p>


<p class="Page-Break">॥ ଓଁ ଶ୍ରୀପରମାତ୍ମନେ ନମଃ ॥</p>
<p class="Heading" id="toc_marker-2">ପ୍ରାକ୍୷କଥନ</p>
<p class="Text para-style-override-3">ସାଂସାରିକ ଦୁଃଖରେ ବ୍ୟଥିତ ଲୋକଙ୍କର ହୃତ୍ତାପ ପ୍ରଶମନ କରିବା ନିମନ୍ତେ ତଥା ଶାଶ୍ୱତ ସୁଖ ଅନ୍ୱେଷଣରେ ନିମଗ୍ନ ପାରମାର୍ଥିକ ମାର୍ଗର ପଥିକମାନଙ୍କୁ ପଥ ପ୍ରଦର୍ଶନ କରିବା ନିମନ୍ତେ ଏହି ‘ଅମୃତ ବିନ୍ଦୁ’ ନାମକ ପୁସ୍ତକଟି ପ୍ରସ୍ତୁତ କରାଯାଉଛି। ପରମ ଶ୍ରଦ୍ଧେୟ ସ୍ୱାମୀ ଶ୍ରୀରାମସୁଖଦାସଜୀ ମହାରାଜଙ୍କ ଅମୃତମୟୀ ବାଣୀରୁ ଏହି ପୁସ୍ତକର ଅମୂଲ୍ୟ ବିନ୍ଦୁଗୁଡ଼ିକ ଚୟନ କରାଯାଇଛି। ଏହି ଅମୃତ ବିନ୍ଦୁଗୁଡ଼ିକ ଅନେକ ବର୍ଷ ଧରି ମାସିକ କଲ୍ୟାଣ ପତ୍ରିକାରେ ମଧ୍ୟ ପ୍ରକାଶିତ ହୋଇ ଆସିଛି। ପାଠକମାନଙ୍କର ସୁବିଧା ନିମନ୍ତେ ଏଗୁଡ଼ିକୁ ବିଭିନ୍ନ ବିଭାଗରେ ବିଭକ୍ତ କରି ଏହି ପୁସ୍ତକରୂପରେ ପ୍ରକାଶିତ କରାଯାଉଛି।</p>
<p class="Text">ଏହି ପୁସ୍ତକର ପ୍ରତିଟି ବିନ୍ଦୁରେ ସଂଯୁକ୍ତ ହୋଇ ରହିଛି ଗୋଟିଏ ଲେଖାଏଁ ଅଗାଧ ସାଗର। ଛୋଟ ଛୋଟ କଥାଗୁଡ଼ିକ ମଧ୍ୟରେ ବି ବିଶେଷ ଅର୍ଥ ପୂର୍ଣ୍ଣ ହୋଇ ରହିଛି। ଏହି ବାଣୀଗୁଡ଼ିକୁ ପଢ଼ିବାକୁ ଅଧିକ ସମୟ ଲାଗେ ନାହିଁ କି ଏଗୁଡ଼ିକୁ ହୃଦୟରେ ଧାରଣ କରିବା ପାଇଁ କୌଣସି ପରିଶ୍ରମ ମଧ୍ୟ ପଡ଼େ ନାହିଁ। ବିଭିନ୍ନ ବିଷୟ ସମ୍ବଳିତ ଏହି ସାରଭୂତ ବାଣୀଗୁଡ଼ିକ ସମସ୍ତଙ୍କ ପାଇଁ ତଥା ସବୁ ସମୟରେ ଉପଯୋଗୀ। ଏଥିରୁ କେଉଁ ବାଣୀଟି କେତେବେଳେ ଯେ କାହାର ଜୀବନଧାରାକୁ ବଦଳାଇ ନ ଦେବ, ତାହା କିଏ ଜାଣେ ! ଏହି ବାଣୀ ଯେ କାହାର ହୃଦୟଗ୍ରନ୍ଥିକୁ ଭେଦ କରି ନ ଯିବ, କାହାର ସମସ୍ୟା ଦୂର କରି ନ ଦେବ, କାହାର ଚିନ୍ତା, ଶୋକ, ଅଶାନ୍ତି ନିବାରଣ କରି ନ ଦେବ, କିଏ କହିବ ! ତେଣୁ ସୁଧୀ ପାଠକବୃନ୍ଦ ଏହି ଅମୂଲ୍ୟ ସଙ୍କଳନରୁ ଲାଭାନ୍ୱିତ ହେବେ ଏବଂ ଅମୃତ ବିନ୍ଦୁର ସିଞ୍ଚନ ଦ୍ୱାରା ନିଜ ଜୀବନକୁ ସରସ, ସୁଖଦ ଓ ସଫଳ କରିବା ନିମନ୍ତେ ଚେଷ୍ଟିତ ହେବେ ବୋଲି ମୋର ଆଶା। କିମଧୁକମ୍ !</p>
<p class="Text para-style-override-1">ବିନୀତ</p>
<p class="Text para-style-override-4"><span class="char-style-override-3">ରାଜେନ୍ଦ୍ର କୁମାର ଧବନ</span><span></span></p>


<p class="Page-Break">॥ ଓଁ ଶ୍ରୀପରମାତ୍ମନେ ନମଃ ॥</p>
<p class="Heading" id="toc_marker-3">ଅବିନାଶୀ ସୁଖ</p>
<p class="Text">ନିଜ ପାଇଁ ସୁଖ ଆଶା କଲେ ନାଶବାନ୍ ସୁଖ ମିଳେ ଏବଂ ଅନ୍ୟମାନଙ୍କୁ ସୁଖ ଦେଲେ ଅବିନାଶୀ ସୁଖ ମିଳେ ॥ ୧ ॥ </p>
<p class="Chapter-End-Text">• • • •</p>
<p class="Text">ସୁଖ ଭୋଗ କରିବା ପାଇଁ ସ୍ବର୍ଗ ତଥା ଦୁଃଖ ଭୋଗ କରିବା ପାଇଁ ନରକ ଉଦ୍ଦିଷ୍ଟ। ସୁଖ-ଦୁଃଖରୁ ଊର୍ଦ୍ଧ୍ୱକୁ ଉଠି ମହାନ୍ ଆନନ୍ଦ ପ୍ରାପ୍ତ କରିବା ପାଇଁ ଏହି ମନୁଷ୍ୟଲୋକ ଉଦ୍ଦିଷ୍ଟ ॥ ୨ ॥ </p>
<p class="Chapter-End-Text">• • • •</p>
<p class="Text">ସଂସାରରୁ ସମ୍ବନ୍ଧ ଛିନ୍ନ କରିଦେଲେ ଯେଉଁ ସୁଖ ମିଳେ, ତାହା ସଂସାର ସମ୍ବନ୍ଧରୁ କଦାପି ମିଳି ପାରିବ ନାହିଁ ॥ ୩ ॥ </p>
<p class="Chapter-End-Text">• • • •</p>
<p class="Text">ନାଶବାନ୍୎ରୁ ସୁଖ ଗ୍ରହଣ କରୁଥିବା ପର୍ଯ୍ୟନ୍ତ ଅବିନାଶୀ ସୁଖ ମିଳିବ ନାହିଁ ॥ ୪ ॥ </p>
<p class="Chapter-End-Text">• • • •</p>
<p class="Text">ଭୋଗଗୁଡ଼ିକର ନାଶବାନ୍ ସୁଖ ନିରସତାରେ ପରିବର୍ତ୍ତିତ ହୋଇଯାଏ ଏବଂ ତାହାର ଅନ୍ତ ହୋଇଥାଏ, କିନ୍ତୁ ପରମାତ୍ମପ୍ରାପ୍ତିର ଅବିନାଶୀ ସୁଖ ସର୍ବଦା ସରସ ହୋଇ ରହେ ଏବଂ ବୃଦ୍ଧି ପାଉଥାଏ ॥ ୫ ॥</p>
<p class="Chapter-End-Text para-style-override-2">• • • •<span class="char-style-override-5" xml:lang="en-US"></span></p>


<p class="Page-Break"> </p>
<p class="Heading" id="toc_marker-4">ଅଭିମାନ</p>
<p class="Text">ଭଲପଣିଆର ଅଭିମାନ ମନ୍ଦଗୁଣର ମୂଳ ॥ ୬ ॥ </p>
<p class="Chapter-End-Text">• • • •</p>
<p class="Text">ସ୍ୱାର୍ଥ ଓ ଅଭିମାନ ଛାଡ଼ିଦେଲେ ସାଧୁତା ଆସେ ॥ ୭ ॥ </p>
<p class="Chapter-End-Text">• • • •<span></span></p>
<p class="Text">ନିଜ ବୁଦ୍ଧିମତ୍ତାର ଅଭିମାନ ହିଁ ଶାସ୍ତ୍ର ଓ ସନ୍ତଜନଙ୍କ ବଚନକୁ ଅନ୍ତଃକରଣରେ ଧାରଣ କରାଇ ଦିଏ ନାହିଁ ॥ ୮ ॥ </p>
<p class="Chapter-End-Text">• • • •<span></span></p>
<p class="Text">ବର୍ଣ୍ଣ, ଆଶ୍ରମ ଇତ୍ୟାଦିର ଯେଉଁ ବିଶେଷତ୍ୱ ରହିଛି, ତାହା ଅନ୍ୟମାନଙ୍କର ସେବା କରିବା ପାଇଁ ଉଦ୍ଦିଷ୍ଟ, ଅଭିମାନ କରିବା ପାଇଁ ନୁହେଁ ॥ ୯ ॥ </p>
<p class="Chapter-End-Text">• • • •<span></span></p>
<p class="Text">ତୁମେ ନିଜର ଭଲଗୁଣ ପାଇଁ ଯେତେ ଅଧିକ ଅଭିମାନ କରିବ, ସେତେ ଅଧିକ ମନ୍ଦଗୁଣ ଜାତ ହେବ। ଏଣୁ ଭଲ ମଣିଷ ହୁଅ, କିନ୍ତୁ ଭଲପଣିଆକୁ ନେଇ ଅଭିମାନ କର ନାହିଁ ॥ ୧୦ ॥ </p>
<p class="Chapter-End-Text">• • • •<span></span></p>
<p class="Text">ଜ୍ଞାନ ମୁକ୍ତ କରେ, କିନ୍ତୁ ଜ୍ଞାନର ଅଭିମାନ ନରକରେ ପକାଏ ॥ ୧୧ ॥ </p>
<p class="Chapter-End-Text">• • • •<span></span></p>
<p class="Text">ସାଂସାରିକ ଜିନିଷ ମିଳିଲେ ଅଭିମାନ ଆସିପାରେ, କିନ୍ତୁ ଭଗବାନ ମିଳିଲେ ଅଭିମାନ ଆସେ ନାହିଁ, ବରଂ ଅଭିମାନ ସମ୍ପୂର୍ଣ୍ଣ ନଷ୍ଟ ହୋଇଯାଏ ॥ ୧୨ ॥ </p>
<p class="Chapter-End-Text">• • • •<span></span></p>
<p class="Text">ସ୍ୱାର୍ଥ ଓ ଅଭିମାନ ତ୍ୟାଗ ନ କରିବାଯାଏ ମନୁଷ୍ୟ ଶ୍ରେଷ୍ଠ ହୋଇପାରେ ନାହିଁ ॥ ୧୩ ॥ </p>
<p class="Chapter-End-Text">• • • •<span></span></p>
<p class="Text">ଯେଉଁଠି ଜାତିର ଅଭିମାନ ଥାଏ, ସେଠାରେ ଭକ୍ତି ଉଦୟ ହେବା ବଡ଼ କଠିନ; କାରଣ ଭକ୍ତି ଶରୀର ଦ୍ୱାରା ନ ହୋଇ ସ୍ୱୟଂ ଦ୍ୱାରା ହୋଇଥାଏ, ମାତ୍ର ଜାତି ସ୍ୱଂୟର ନ ହୋଇ ଶରୀରର ହୋଇଥାଏ ॥ ୧୪ ॥ </p>
<p class="Chapter-End-Text">• • • •</p>
<p class="Text">ସ୍ୱାର୍ଥ ଓ ଅଭିମାନ ଥିବାପର୍ଯ୍ୟନ୍ତ କାହା ସହିତ ପ୍ରେମ ହୋଇପାରେ ନାହିଁ ॥ ୧୫ ॥</p>
<p class="Chapter-End-Text">• • • •</p>
<p class="Text">ଅଭିମାନୀ ଲୋକ ଦ୍ୱାରା ସେବା କମ୍ ହୋଇଥାଏ, କିନ୍ତୁ ସେ ଅଧିକ ସେବା କରିଛି ବୋଲି ତାକୁ ଜଣାପଡ଼େ। ନିରଭିମାନୀ ଲୋକକୁ ସେବା କମ୍ ଜଣାପଡ଼େ, କିନ୍ତୁ ତା’ଦ୍ୱାରା ଅଧିକ ସେବା ହୋଇଥାଏ ॥ ୧୬ ॥ </p>
<p class="Chapter-End-Text">• • • •</p>
<p class="Text">ମୂର୍ଖତା ଯୋଗୁଁ ବୁଦ୍ଧିମତ୍ତାର ଅଭିମାନ ସୃଷ୍ଟି ହୁଏ ॥ ୧୭ ॥ </p>
<p class="Chapter-End-Text">• • • •</p>
<p class="Text">ଯେଉଁ ଜିନିଷ ନିଜର, ତାହାପାଇଁ ଅଭିମାନ ହୁଏ ନାହିଁ ଏବଂ ଯେଉଁ ଜିନିଷ ନିଜର ନୁହେଁ, ତାହାପାଇଁ ମଧ୍ୟ ଅଭିମାନ ହୁଏ ନାହିଁ। ଯେଉଁ ଜିନିଷ ନିଜର ନ ହୋଇଥିଲେ ମଧ୍ୟ ଆମେ ନିଜର ମାନି ନେଇଛୁ, ତାହାରି ପାଇଁ ଅଭିମାନ ହୋଇଥାଏ ॥ ୧୮ ॥ </p>
<p class="Chapter-End-Text">• • • •</p>
<p class="Text">ମଣିଷ ଯେତିକି ଜାଣିଛି, ତାହାକୁ ପୂର୍ଣ୍ଣ ମନେକରି ଜ୍ଞାନର ଅଭିମାନ କରିବା ଦ୍ୱାରା ସେ ‘ନାସ୍ତିକ’ ପାଲଟିଯାଏ। ଯେତିକି ଜାଣିଛି, ସେଥିରେ ସନ୍ତୁଷ୍ଟ ନ ହେଲେ ତଥା ଅପୂର୍ଣ୍ଣତାର ଅଭାବ ପାଇଁ ଦୁଃଖ ହେଲେ ସେ ‘ଜିଜ୍ଞାସୁ’ ପାଲଟିଯାଏ ॥ ୧୯ ॥ </p>
<p class="Chapter-End-Text">• • • •</p>
<p class="Text">ଯେଉଁ ସମ୍ପ୍ରଦାୟ, ମତ, ସିଦ୍ଧାନ୍ତ, ଗ୍ରନ୍ଥ, ବ୍ୟକ୍ତି ପ୍ରଭୃତି ସ୍ୱାର୍ଥତ୍ୟାଗ ଓ ଅଭିମାନତ୍ୟାଗକୁ ପ୍ରାଧାନ୍ୟ ଦିଅନ୍ତି, ସେମାନେ ଅତି ମହାନ୍ ହୋଇଯାଆନ୍ତି। ଯେଉଁଥିରେ ସ୍ୱାର୍ଥ ଓ ଅଭିମାନର ସ୍ଥାନ ମୁଖ୍ୟ ହୋଇଥାଏ, ତାହା ଅତ୍ୟନ୍ତ ନିକୃଷ୍ଟ ॥ ୨୦ ॥</p>
<p class="Chapter-End-Text para-style-override-2">• • • •<span></span></p>


<p class="Page-Break"> </p>
<p class="Heading" id="toc_marker-5">ଅହଂଭାବ (ମୁଁ-କାର)</p>
<p class="Text">ଅହଂଭାବ ହିଁ ସାରା ପ୍ରପଞ୍ଚମୟ ସଂସାରର ଏକମାତ୍ର ବୀଜ ॥ ୨୧ ॥ </p>
<p class="Chapter-End-Text">• • • •</p>
<p class="Text">ଶରୀରକୁ ମୁଁ ଓ ମୋର ମାନିବାରୁ ବିଭିନ୍ନ ପ୍ରକାରର ଅନନ୍ତ ଦୁଃଖ ଉପସ୍ଥିତ ହୁଏ ॥ ୨୨ ॥ </p>
<p class="Chapter-End-Text">• • • •</p>
<p class="Text">ଅହଂଭାବକୁ ଛାଡ଼ିଦେଲେ ଅନନ୍ତ ସୃଷ୍ଟିରୁ ସମ୍ବନ୍ଧ ତୁଟିଯାଏ; କାରଣ ଅହମ୍ ହିଁ ସମଗ୍ର ଜଗତକୁ ଧାରଣ କରିଛି ॥ ୨୩ ॥ </p>
<p class="Chapter-End-Text">• • • •</p>
<p class="Text">‘ମୁଁ ବନ୍ଧନରେ ପଡ଼ିଛି’<span>—</span>ଏଥିରେ ଯେଉଁ ‘ମୁଁ’ ଥାଏ, ‘ମୁଁ ମୁକ୍ତ’ ଅଥବା ‘ମୁଁ ବ୍ରାହ୍ମଣ’<span>—</span>ଏପରି ଭାବନାରେ ମଧ୍ୟ ସେଇ ମୁଁ ଥାଏ ! ଏହି ‘ମୁଁ’ (ଅହମ୍) ନଷ୍ଟ ହେବା ହିଁ ବାସ୍ତବରେ ମୁକ୍ତି ॥ ୨୪ ॥ </p>
<p class="Chapter-End-Text">• • • •</p>
<p class="Text">ଜଗତ୍, ଜୀବ ଓ ପରମାତ୍ମା ବସ୍ତୁତଃ ଅଭିନ୍ନ, କିନ୍ତୁ ଅହଂଭାବ କାରଣରୁ ତିନୋଟି ରୂପ ଦେଖାଯାଏ <br/> ॥ ୨୫ ॥ </p>
<p class="Chapter-End-Text">• • • •</p>
<p class="Text">ବାସ୍ତବରେ ଶରୀରରୁ ହିଁ ଆମର ଅସଙ୍ଗତା ହେବା ଆବଶ୍ୟକ। ସମାଜରୁ ଅସଙ୍ଗତା ହେଲେ ଅହଂଭାବ (ବ୍ୟକ୍ତିତ୍ୱ) ନଷ୍ଟ ନ ହୋଇ ବରଂ ଦୃଢ଼ ହୋଇଥାଏ ॥ ୨୬ ॥ </p>
<p class="Chapter-End-Text">• • • •</p>
<p class="Text">ଆମର ସ୍ୱରୂପ ହେଉଛି ଚିନ୍ମୟ ସତ୍ତାମାତ୍ର ଏବଂ ସେଥିରେ ଅହଂଭାବ ନାହିଁ<span>—</span>ଏ ସିଦ୍ଧାନ୍ତଟି ବୁଝିଗଲେ ସେହିକ୍ଷଣି ଜୀବନ୍ମୁକ୍ତି ହୋଇଯାଏ ॥୨୭ ॥ </p>
<p class="Chapter-End-Text">• • • •</p>
<p class="Text">ସଂଘର୍ଷ ଜାତି ବା ଧର୍ମକୁ ଆଧାର କରି ହୋଇ ନ ଥାଏ, ବରଂ ଅହଂକାରରୁ ସୃଷ୍ଟି ହୋଇଥିବା ସ୍ୱାର୍ଥ ଓ ଅଭିମାନ ହିଁ ଏହାର ମୂଳ ଆଧାର ॥ ୨୮ ॥ </p>
<p class="Chapter-End-Text">• • • •</p>
<p class="Text">ନିଜଠାରେ ବିଶେଷତ୍ୱ ଦେଖିବା ଅହଂଭାବ, ସଂକୀର୍ଣ୍ଣତା ଓ ଦେହାଭିମାନକୁ ପୁଷ୍ଟ କରିଥାଏ ॥୨୯॥ </p>
<p class="Chapter-End-Text">• • • •</p>
<p class="Text para-style-override-2">ଭଗବାନଙ୍କ ଠାରୁ ଉତ୍ପନ୍ନ ସୃଷ୍ଟି ଭଗବଦ୍୷ରୂପ ଅଟେ, କିନ୍ତୁ ଜୀବ ଅହଂଭାବ, ଆସକ୍ତି ଓ ଅନୁରାଗ କାରଣରୁ ତାହାକୁ ଜଗଦ୍୷ରୂପ ଦେଇଥାଏ ॥ ୩୦ ॥ <span></span></p>


<p class="Page-Break"> </p>
<p class="Heading" id="toc_marker-6">(ଉଦ୍ଦେଶ୍ୟ)</p>
<p class="Text">ଯେଉଁଥିପାଇଁ ମନୁଷ୍ୟଜନ୍ମ ମିଳିଛି, ସେହି ପରମାତ୍ମାଙ୍କୁ ପାଇବାର ଉଦ୍ଦେଶ୍ୟ ନିର୍ଦ୍ଧାରିତ ହୋଇଗଲେ ମନୁଷ୍ୟ ପାଇଁ ସାଂସାରିକ ସିଦ୍ଧି-ଅସିଦ୍ଧି ବିଘ୍ନ ସୃଷ୍ଟି କରିପାରେ ନାହିଁ ॥ ୩୧ ॥ </p>
<p class="Chapter-End-Text">• • • •<span></span></p>
<p class="Text">ରୋଗୀର ଉଦ୍ଦେଶ୍ୟ ଯେପରି ନୀରୋଗତା ପ୍ରାପ୍ତ କରିବା, ସେହିପରି ମନୁଷ୍ୟର ଉଦ୍ଦେଶ୍ୟ ଆତ୍ମକଲ୍ୟାଣ କରିବା। ସାଂସାରିକ ସଫଳତା-ବିଫଳତାକୁ ମହତ୍ତ୍ୱ ନ ଦେଲେ ଅର୍ଥାତ୍ ସେଥିରେ ସମଭାବ ରଖିଲେ ଉଦ୍ଦେଶ୍ୟ ସଫଳ ହୋଇଯାଏ ॥ ୩୨ ॥ </p>
<p class="Chapter-End-Text">• • • •<span></span></p>
<p class="Text"><span>ପରମାତ୍ମାଙ୍କୁ ଲାଭ କରିବା ଯେତେବେଳେ ସାଧକର ଏକମାତ୍ର ଉଦ୍ଦେଶ୍ୟ ହୋଇଯାଏ, ସେତେବେଳେ ତା</span>’<span> ପାଖରେ ଥିବା ସମସ୍ତ ସାମଗ୍ରୀ (ବସ୍ତୁ, ପରିସ୍ଥିତି ଇତ୍ୟାଦି) ସାଧନରୂପ (ସାଧନ-ସାମଗ୍ରୀ) ହୋଇଯାଏ ॥ ୩୩ ॥</span></p>
<p class="Chapter-End-Text">• • • •<span></span></p>
<p class="Text">କେବଳ ପରମାତ୍ମାଙ୍କୁ ପାଇବାର ଉଦ୍ଦେଶ୍ୟ ଦୃଢ଼ ହୋଇଗଲେ ଅନ୍ତଃକରଣ ଯେତେ ଶୀଘ୍ର ଓ ଯେଭଳି ଶୁଦ୍ଧ ହୋଇଥାଏ, ଅନ୍ୟ କୌଣସି ଧର୍ମକର୍ମାଦି ଅନୁଷ୍ଠାନ ଦ୍ୱାରା ସେତେ ଶୀଘ୍ର ଓ ସେଭଳି ଶୁଦ୍ଧ ହୁଏ ନାହିଁ ॥ ୩୪ ॥ </p>
<p class="Chapter-End-Text">• • • •<span></span></p>
<p class="Text">ପଶୁମାନେ ମଧ୍ୟ ଇନ୍ଦ୍ରିୟ ଦ୍ୱାରା ସୁଖ ଉପଭୋଗ କରନ୍ତି, କିନ୍ତୁ ସେଭଳି ଭୋଗ ଉପଭୋଗ କରିବା ମନୁଷ୍ୟ ଜୀବନର ଉଦ୍ଦେଶ୍ୟ ନୁହେଁ। ସୁଖ-ଦୁଃଖରୁ ଅତୀତ ତତ୍ତ୍ୱକୁ ପ୍ରାପ୍ତ କରିବା ହିଁ ମାନବଜନ୍ମର ଉଦ୍ଦେଶ୍ୟ ॥ ୩୫ ॥ </p>
<p class="Chapter-End-Text">• • • •<span></span></p>
<p class="Text">କର୍ମଯୋଗ, ଜ୍ଞାନଯୋଗ, ଧ୍ୟାନଯୋଗ, ଭକ୍ତିଯୋଗ ଇତ୍ୟାଦି ପ୍ରତ୍ୟେକ ସାଧନାରେ ଦୃଢ଼ନିଶ୍ଚୟ ବା ଉଦ୍ଦେଶ୍ୟ ନିତାନ୍ତ ଆବଶ୍ୟକ। ଆତ୍ମକଲ୍ୟାଣର ଉଦ୍ଦେଶ୍ୟ ଯଦି ଦୃଢ଼ ନାହିଁ, ତେବେ ସାଧନାରେ ସିଦ୍ଧି କିପରି ମିଳିବ ? ॥ ୩୬ ॥ </p>
<p class="Chapter-End-Text">• • • •<span></span></p>
<p class="Text">ଏକମାତ୍ର ପରମାତ୍ମାଙ୍କୁ ପାଇବାର ଉଦ୍ଦେଶ୍ୟ ହୋଇଗଲେ କୌଣସି ସାଧନା ଛୋଟ-ବଡ଼ ହୋଇ ରହେ ନାହିଁ ॥ ୩୭ ॥ </p>
<p class="Chapter-End-Text">• • • •<span></span></p>
<p class="Text">ବାସ୍ତବରେ ପରମାତ୍ମପ୍ରାପ୍ତି ବ୍ୟତୀତ ମାନବଜୀବନର ଅନ୍ୟ କୌଣସି ପ୍ରୟୋଜନ ନାହିଁ। କେବଳ ଏହି ପ୍ରୟୋଜନ ବା ଉଦ୍ଦେଶ୍ୟକୁ ଚିହ୍ନି ତାହାକୁ ପୂର୍ଣ୍ଣ କରିବା ଆବଶ୍ୟକ ॥ ୩୮ ॥ </p>
<p class="Chapter-End-Text">• • • •<span></span></p>
<p class="Text"><span>ଉଦ୍ଦେଶ୍ୟ ହିଁ ମନୁଷ୍ୟର ପ୍ରତିଷ୍ଠା। ଯାହାର କୌଣସି ଉଦ୍ଦେଶ୍ୟ ନାହିଁ, ସେ ପ୍ରକୃତରେ ମନୁଷ୍ୟ ପଦବାଚ୍ୟ </span>ନୁହେଁ ॥ ୩୯ ॥ </p>
<p class="Chapter-End-Text para-style-override-2">• • • •<span></span></p>


<p class="Page-Break"> </p>
<p class="Heading" id="toc_marker-7">ଉନ୍ନତି</p>
<p class="Text">ଯେଉଁ ବସ୍ତୁ, ପରିସ୍ଥିତି ଇତ୍ୟାଦି ବର୍ତ୍ତମାନ ନାହିଁ, ତାହା ପାଇବାକୁ ନିଜର ଉନ୍ନତି, ସଫଳତା ବା ଚତୁରତା ଭାବିବା ମସ୍ତବଡ଼ ଭୁଲ୍। ଏହା ନିୟମ ଯେ ଯେଉଁ ଜିନିଷ ବର୍ତ୍ତମାନ ନାହିଁ, ତାହା ମିଳିବା ପରେ ମଧ୍ୟ ସବୁଦିନ ପାଇଁ ରହିବ ନାହିଁ। ଯାହା ସଦାକାଳରୁ ଥିଲା ଓ ସବୁଦିନ ପାଇଁ ରହିବ, ସେହି ପରମାତ୍ମତତ୍ତ୍ୱକୁ ପ୍ରାପ୍ତ କରିବାରେ ହିଁ ପ୍ରକୃତ ଉନ୍ନତି, ସଫଳତା ଓ ଚତୁରତା ନିହିତ ॥ ୪୦ ॥ </p>
<p class="Chapter-End-Text">• • • •</p>
<p class="Text">ପାରମାର୍ଥିକ ଉନ୍ନତି କରୁଥିବା ଲୋକର ଲୌକିକ ଉନ୍ନତି ଆପେ ଆପେ ହୋଇଥାଏ ॥ ୪୧ ॥ </p>
<p class="Chapter-End-Text">• • • •</p>
<p class="Text">ବିଚାର କରନ୍ତୁ<span>—</span>ଆମେ ଯଦି ନିଜ ଜ୍ଞାନକୁ ଅନାଦର କରିବା, ତେବେ ଆମର ଉନ୍ନତି ହେବ କିପରି ?<br/> ॥ ୪୨ ॥ </p>
<p class="Chapter-End-Text">• • • •</p>
<p class="Text">ସ୍ୱଭାବ ମାର୍ଜିତ ହେବା ହିଁ ପ୍ରକୃତ ଉନ୍ନତି ॥ ୪୩ ॥ </p>
<p class="Chapter-End-Text">• • • •</p>
<p class="Text">ସାଂସାରିକ ଉନ୍ନତି ବର୍ଭମାନକାଳରେ ହୋଇପାରେ ନାହିଁ ଏବଂ ପାରମାର୍ଥିକ ଉନ୍ନତି ପାଇଁ ଭବିଷ୍ୟତର ଅପେକ୍ଷା କରାଯାଏ ନାହିଁ ॥ ୪୪ ॥ </p>
<p class="Chapter-End-Text">• • • •</p>
<p class="Text">ଯିଏ ଆରାମ ପାଇବାକୁ ଇଚ୍ଛା କରେ, ସେ ନିଜର ପ୍ରକୃତ ଉନ୍ନତି କରିପାରେ ନାହିଁ ॥ ୪୫॥ </p>
<p class="Chapter-End-Text">• • • •</p>
<p class="Text">ଯେପରି ଆକାଶରେ ବୃକ୍ଷ ଯେତେ ଇଚ୍ଛା ସେତେ ବଢ଼ିପାରେ, ତା’ ପାଇଁ କୌଣସି ସୀମା ନାହିଁ, ସେହିପରି ମନୁଷ୍ୟର ଉନ୍ନତି କ୍ଷେତ୍ରରେ ମଧ୍ୟ କୌଣସି ନିର୍ଦ୍ଦିଷ୍ଟ ସୀମା ନାହିଁ ॥୪୬॥ </p>
<p class="Chapter-End-Text">• • • •</p>
<p class="Text">ପାରମାର୍ଥିକ ଉନ୍ନତିରେ ସଂଯୋଗଜନିତ ସୁଖର ଲାଳସା ହିଁ ମୁଖ୍ୟ ବିଘ୍ନ ॥୪୭॥ </p>
<p class="Chapter-End-Text">• • • •</p>
<p class="Text">ମନୁଷ୍ୟର ଉତ୍ଥାନ ଓ ପତନ ବସ୍ତୁ, ପରିସ୍ଥିତି ଇତ୍ୟାଦିରୁ ହୋଇ ନ ଥାଏ, ବରଂ ଭାବରୁ ହୋଇଥାଏ ॥ ୪୮॥</p>
<p class="Chapter-End-Text">• • • •</p>
<p class="Text">ବୁଦ୍ଧି ଅନୁସାରେ ମନ ଓ ମନ ଅନୁସାରେ ଇନ୍ଦ୍ରିୟଗଣ ପରିଚାଳିତ ହେଲେ ଉତ୍ଥାନ ହୁଏ। କିନ୍ତୁ ଇନ୍ଦ୍ରିୟଗଣଙ୍କ ଅନୁସାରେ ମନ ଓ ମନ ଅନୁସାରେ ବୁଦ୍ଧି ପରିଚାଳିତ ହେଲେ ପତନ ହୁଏ ॥୪୯ ॥ </p>
<p class="Chapter-End-Text para-style-override-2">• • • •<span></span></p>


<p class="Page-Break"> </p>
<p class="Heading" id="toc_marker-8">ଏକାନ୍ତ</p>
<p class="Text">ଶରୀର, ଇନ୍ଦ୍ରିୟ, ମନ ଓ ବୁଦ୍ଧି ସହିତ ସମ୍ବନ୍ଧ ନ ରଖିବା ହିଁ ପ୍ରକୃତ ଏକାନ୍ତ ॥ ୫୦ ॥ </p>
<p class="Chapter-End-Text">• • • •</p>
<p class="Text">ଏକାନ୍ତ ମିଳୁ ବା ଜନସମୁଦାୟ ମିଳୁ, ସାଧକ ତା’ର ସାଧନାକୁ କୌଣସି ପରିସ୍ଥିତିର ଅଧୀନ ଭାବିବା ଉଚିତ ନୁହେଁ। ସେ ପ୍ରାପ୍ତ ପରିସ୍ଥିତି ଅନୁସାରେ ନିଜର ସାଧନା କରିଚାଲିବା ଉଚିତ ॥ ୫୧ ॥ </p>
<p class="Chapter-End-Text">• • • •</p>
<p class="Text">ଏକାନ୍ତ ଖୋଜୁଥିବା ବ୍ୟକ୍ତି ପରିସ୍ଥିତିର ଅଧୀନ ହୋଇଯାଏ। ପରିସ୍ଥିତିର ଅଧୀନ ହେଉଥିବା ବ୍ୟକ୍ତି ଯୋଗୀ ନୁହେଁ; ସେ ହେଉଛି ଭୋଗୀ ॥ ୫୨ ॥ </p>
<p class="Chapter-End-Text">• • • •</p>
<p class="Text">ସାଧକର ଜନସମୁଦାୟ ପ୍ରତି ଆସକ୍ତି ହେବା ଉଚିତ ନୁହେଁ କି ଏକାନ୍ତ ପ୍ରତି ଆସକ୍ତି ହେବା ଉଚିତ ନୁହେଁ। ପରିସ୍ଥିତି ଦ୍ୱାରା କଲ୍ୟାଣ ହୁଏ ନାହିଁ, ବରଂ ଆସକ୍ତିଶୂନ୍ୟ ହେଲେ କଲ୍ୟାଣ ହୋଇଥାଏ ॥ ୫୩ ॥ </p>
<p class="Chapter-End-Text">• • • •</p>
<p class="Text">ନିର୍ଜନ ସ୍ଥାନକୁ ଚାଲିଯିବା ଅଥବା ଏକାନ୍ତରେ ଶୋଇ ରହିବାକୁ ଏକାନ୍ତ ଭାବିବା ମସ୍ତବଡ଼ ଭୁଲ୍; କାରଣ ଏ କ୍ଷେତ୍ରରେ ସମଗ୍ର ସଂସାରର ବୀଜରୂପକ ଏ ଶରୀର ସାଥିରେ ରହିଥାଏ। ଶରୀର ସହିତ ସମ୍ବନ୍ଧ ଥିବାପର୍ଯ୍ୟନ୍ତ ସମଗ୍ର ସଂସାର ସହିତ ସମ୍ବନ୍ଧ ରହିଛି ॥ ୫୪ ॥ </p>
<p class="Chapter-End-Text">• • • •</p>
<p class="Text">ଶରୀର ମଧ୍ୟ ସଂସାରର ଏକ ଅଭିନ୍ନ ଅଙ୍ଗ। ଏଣୁ ଶରୀରରୁ ସମ୍ବନ୍ଧ ଛିନ୍ନ ହେବା ଅର୍ଥାତ୍ ସେଥିପ୍ରତି ଅହଂଭାବ ଓ ମମତା ନ ରହିବା ହିଁ ପ୍ରକୃତ ଏକାନ୍ତ ॥ ୫୫ ॥ </p>
<p class="Chapter-End-Text">• • • •</p>
<p class="Text">ସାଧକର ଏକାନ୍ତ ସେବନ ପାଇଁ ରୁଚି ହେବା ଭଲ, କିନ୍ତୁ ଏକାନ୍ତ ପ୍ରତି ଆଗ୍ରହ ବା ଆସକ୍ତି ହେବା ଭଲ ନୁହେଁ। ଆଗ୍ରହ ଥିଲେ ଏକାନ୍ତ ନ ମିଳିଲେ ଅନ୍ତଃକରଣରେ ଅଶାନ୍ତି ସୃଷ୍ଟି ହେବ, ଯଦ୍ଦ୍ୱାରା ସଂସାରର ମହତ୍ତ୍ୱ ଦୃଢ଼ୀଭୂତ ହେବ ॥ ୫୬ ॥ </p>
<p class="Chapter-End-Text para-style-override-2">• • • •<span></span></p>


<p class="Page-Break"> </p>
<p class="Heading" id="toc_marker-9">କର୍ତ୍ତବ୍ୟ</p>
<p class="Text">ମନୁଷ୍ୟ ପ୍ରତ୍ୟେକ ପରିସ୍ଥିତିରେ ନିଜର କର୍ତ୍ତବ୍ୟ ପାଳନ କରି ପାରିବ। କର୍ତ୍ତବ୍ୟର ଯଥାର୍ଥ ସ୍ୱରୂପ ହେଉଛି ‘ସେବା’ ଅର୍ଥାତ୍ ସଂସାରରୁ ଲବ୍ଧ ଶରୀରାଦି ପଦାର୍ଥକୁ ସଂସାରର ହିତସାଧନରେ ବିନିଯୋଗ କରିବା ॥ ୫୭ ॥ </p>
<p class="Chapter-End-Text">• • • •</p>
<p class="Text">ନିଜର କର୍ତ୍ତବ୍ୟ ପାଳନ କରୁଥିବା ମନୁଷ୍ୟର ଚିତ୍ତ ସ୍ୱାଭାବିକଭାବେ ପ୍ରସନ୍ନ ରହେ। ଅନ୍ୟପକ୍ଷରେ ନିଜର କର୍ତ୍ତବ୍ୟ ପାଳନ ନ କରୁଥିବା ମନୁଷ୍ୟର ଚିତ୍ତ ସ୍ୱାଭାବିକଭାବେ ବିଷଣ୍ଣତାରେ ଆଚ୍ଛାଦିତ ରହିଥାଏ ॥ ୫୮ ॥ </p>
<p class="Chapter-End-Text">• • • •</p>
<p class="Text">ସାଧକ ଯେତେବେଳେ ଶରୀର, ଇନ୍ଦ୍ରିୟ, ମନ, ବୁଦ୍ଧି ଇତ୍ୟାଦିକୁ ‘ମୋର’ ଅଥବା ‘ମୋ ପାଇଁ’ ନ ମାନି, କେବଳ ସଂସାରର ଓ ସଂସାର ପାଇଁ ମନେକରି ସଂସାରର ହିତସାଧନ ନିମନ୍ତେ ତତ୍ପରତାର ସହିତ କର୍ତ୍ତବ୍ୟକର୍ମ କରିବ, ସେତେବେଳେ ଯାଇ ସେ ଅନାସକ୍ତ ହୋଇପାରିବ ॥ ୫୯ ॥ </p>
<p class="Chapter-End-Text">• • • •</p>
<p class="Text">ବର୍ତ୍ତମାନ ସମୟରେ ଘରେ ବା ସମାଜରେ ଯେଉଁ ଅଶାନ୍ତି, କଳହ, ସଂଘର୍ଷ ଦେଖାଯାଉଛି, ତାହାର ମୂଳ କାରଣ ହେଲା ଲୋକେ ନିଜର ଅଧିକାର ଦାବି କରୁଛନ୍ତି, ଅଥଚ ନିଜର କର୍ତ୍ତବ୍ୟ ପାଳନ କରୁ ନାହାନ୍ତି ॥ ୬୦ ॥ </p>
<p class="Chapter-End-Text">• • • •</p>
<p class="Text">କୌଣସି କର୍ତ୍ତବ୍ୟ ଛୋଟ ବା ବଡ଼ ନୁହେଁ। ଅତି ଛୋଟ ବା ଅତି ବଡ଼ କୌଣସି କର୍ମକୁ କର୍ତ୍ତବ୍ୟ ମନେକରି (ସେବାଭାବରେ) କଲେ ସବୁ ସମାନ ହୋଇଯାଏ ॥ ୬୧ ॥ </p>
<p class="Chapter-End-Text">• • • •</p>
<p class="Text">ଯେଉଁଥିରେ ଅନ୍ୟମାନଙ୍କର ହିତ ହୋଇଥାଏ, ତାହା କର୍ତ୍ତବ୍ୟ। ଯେଉଁଥିରେ କାହାର ବି ଅହିତ ହେଉଥାଏ, ତାହା ଅକର୍ତ୍ତବ୍ୟ ॥ ୬୨ ॥ </p>
<p class="Chapter-End-Text">• • • •</p>
<p class="Text">ରାଗ-ଦ୍ୱେଷ (ଆସକ୍ତି-ବିରକ୍ତି) କାରଣରୁ ହିଁ ମନୁଷ୍ୟକୁ କର୍ତ୍ତବ୍ୟ ପାଳନରେ ପରିଶ୍ରମ ବା କଠିନତା ଜଣାପଡ଼ିଥାଏ ॥ ୬୩ ॥ </p>
<p class="Chapter-End-Text">• • • •</p>
<p class="Text">ଯାହା କରିବା ଉଚିତ ଏବଂ ଯାହା କରାଯାଇ ପାରିବ, ତାହାର ନାମ ‘କର୍ତ୍ତବ୍ୟ’। କର୍ତ୍ତବ୍ୟ ପାଳନ ନ କରିବା ପ୍ରମାଦ ଅଟେ। ପ୍ରମାଦ ହେଉଛି ତମୋଗୁଣ ଏବଂ ତମୋଗୁଣ ହେଉଛି ନରକ<span>—</span><span class="char-style-override-3">‘ନରକସ୍ତମଉନ୍ନାହଃ’</span> (ଶ୍ରୀମଭା. ୧୧/୧୯/୪୩) ॥ ୬୪ ॥ </p>
<p class="Chapter-End-Text">• • • •</p>
<p class="Text">ନିଜ ସୁଖ ଉଦ୍ଦେଶ୍ୟରେ କରାଯାଉଥିବା କର୍ମ ‘ଅସତ୍’ ଏବଂ ଅନ୍ୟମାନଙ୍କ ହିତ ଉଦ୍ଦେଶ୍ୟରେ କରାଯାଉଥିବା କର୍ମ ‘ସତ୍’ ଅଟେ। ଅସତ୍-କର୍ମର ପରିଣାମ ଜନ୍ମମରଣ ପ୍ରାପ୍ତି ଏବଂ ସତ୍-କର୍ମର ପରିଣାମ ପରମାତ୍ମପ୍ରାପ୍ତି ॥ ୬୫ ॥ </p>
<p class="Chapter-End-Text">• • • •</p>
<p class="Text">ଭଲ ଭଲ କାମ କରନ୍ତୁ, କିନ୍ତୁ ସଂସାରକୁ ସ୍ଥାୟୀ ମନେକରି କରନ୍ତୁ ନାହିଁ ॥ ୬୬ ॥ </p>
<p class="Chapter-End-Text">• • • •</p>
<p class="Text">ନିଷ୍କାମ ବ୍ୟକ୍ତି ହିଁ ତତ୍ପରତାର ସହିତ ସ୍ୱକର୍ତ୍ତବ୍ୟ ପାଳନ କରିପାରେ ॥ ୬୭ ॥ </p>
<p class="Chapter-End-Text">• • • •</p>
<p class="Text">ଅନ୍ୟମାନଙ୍କ କର୍ତ୍ତବ୍ୟ ପ୍ରତି ଦୃଷ୍ଟି ଦେଉଥିବା ବ୍ୟକ୍ତି କଦାପି କର୍ତ୍ତବ୍ୟନିଷ୍ଠ ହୋଇପାରେ ନାହିଁ, କାରଣ ଅନ୍ୟମାନଙ୍କର କର୍ତ୍ତବ୍ୟ ଦେଖିବା ହିଁ ଅକର୍ତ୍ତବ୍ୟ ॥ ୬୮ ॥ </p>
<p class="Chapter-End-Text">• • • •</p>
<p class="Text">ଗୃହସ୍ଥ ହୋଇଥାଉ ବା ସାଧୁ ହୋଇଥାଉ, ଯେ ଠିକ୍୷ଭାବେ ନିଜର କର୍ତ୍ତବ୍ୟ ପାଳନ କରେ, ସେ ହେଉଛି ଶ୍ରେଷ୍ଠ ॥ ୬୯ ॥ </p>
<p class="Chapter-End-Text">• • • •</p>
<p class="Text">ନିଜ ପାଇଁ କର୍ମ କଲେ ଅକର୍ତ୍ତବ୍ୟର ଉତ୍ପତ୍ତି ହୁଏ ॥ ୭୦ ॥ </p>
<p class="Chapter-End-Text">• • • •</p>
<p class="Text">ଠିକ୍୷ଭାବରେ ନିଜର କର୍ତ୍ତବ୍ୟ (ଧର୍ମ) ପାଳନ କଲେ ବୈରାଗ୍ୟ ଜାତ ହୁଏ<span>—</span><span class="char-style-override-3">‘ଧର୍ମ ତେଁ ବିରତି’</span> (ମାନସ ୩ /୧୬/୧)। ବୈରାଗ୍ୟ ନ ହେଉଥିଲେ ବୁଝିବାକୁ ହେବ ଯେ ଆମେ ନିଜର କର୍ତ୍ତବ୍ୟ ଠିକ୍୷ଭାବେ ପାଳନ କରି ନାହୁଁ ॥ ୭୧ ॥</p>
<p class="Chapter-End-Text">• • • •</p>
<p class="Text">କର୍ତ୍ତବ୍ୟ ସମ୍ବନ୍ଧୀୟ ଜ୍ଞାନ ଆମଠାରେ ସ୍ୱାଭାବିକଭାବେ ବିଦ୍ୟମାନ। କିନ୍ତୁ କାମନା ଓ ମମତା କାରଣରୁ ଆମେ ଆମ କର୍ତ୍ତବ୍ୟର ସଠିକ୍ ନିର୍ଣ୍ଣୟ କରିପାରୁ ନାହୁଁ ॥ ୭୨ ॥ </p>
<p class="Chapter-End-Text">• • • •</p>
<p class="Text">ଯେ ନିଜର କର୍ତ୍ତବ୍ୟ ପାଳନ କରେ, ସେ ହିଁ ଚାରି ବର୍ଣ୍ଣ ଓ ଆଶ୍ରମ ମଧ୍ୟରେ ଶ୍ରେଷ୍ଠ ବ୍ୟକ୍ତି। କର୍ତ୍ତବ୍ୟଚ୍ୟୁତ ବ୍ୟକ୍ତି ଅତି ନଗଣ୍ୟ ହୋଇଯାଏ ॥ ୭୩ ॥ </p>
<p class="Chapter-End-Text">• • • •</p>
<p class="Text">ସମସ୍ତ ସାଂସାରିକ ସମ୍ବନ୍ଧ କର୍ତ୍ତବ୍ୟ ପାଳନ କରିବା ପାଇଁ ଉଦ୍ଦିଷ୍ଟ, ଅଧିକାର ସାବ୍ୟସ୍ତ କରିବା ପାଇଁ ନୁହେଁ। ସୁଖ ଦେବା ଉଚିତ, ନେବା ଉଚିତ ନୁହେଁ ॥ ୭୪ ॥ </p>
<p class="Chapter-End-Text">• • • •</p>
<p class="Text">କେବଳ ଆତ୍ମକଲ୍ୟାଣର ଉଦ୍ଦେଶ୍ୟ ଦୃଢ଼ ହୋଇଗଲେ ଶାସ୍ତ୍ର ନ ପଢ଼ି ମଧ୍ୟ ସ୍ୱକର୍ତ୍ତବ୍ୟ ସମ୍ବନ୍ଧରେ ଜ୍ଞାନ ହୋଇଯିବ। ଅନ୍ୟପକ୍ଷରେ ଆତ୍ମକଲ୍ୟାଣର ଉଦ୍ଦେଶ୍ୟ ନ ଥିଲେ ଯେତେ ଶାସ୍ତ୍ର ପଢ଼ିଲେ ମଧ୍ୟ କର୍ଭବ୍ୟ ସମ୍ବନ୍ଧୀୟ ଜ୍ଞାନ ହେବ ନାହିଁ, ବରଂ ଅଭିମାନଜନିତ ଅଜ୍ଞାନ ବଢ଼ିବ ଯେ ‘ମୁଁ ଜାଣିଛି’ ! ॥ ୭୫ ॥</p>
<p class="Chapter-End-Text para-style-override-2">• • • •<span></span></p>


<p class="Page-Break"> </p>
<p class="Heading" id="toc_marker-10">କଲ୍ୟାଣ (ଉଦ୍ଧାର)</p>
<p class="Text">ମୋର କିଛି ନୁହେଁ, ମୋର କିଛି ଦରକାର ନାହିଁ ଏବଂ ମୋର ନିଜ ପାଇଁ କିଛି କରିବାର ନାହିଁ<span>—</span>ଏ ତିନୋଟି କଥା ଶୀଘ୍ର ଉଦ୍ଧାର କରିଥାଏ ॥ ୭୬ ॥ </p>
<p class="Chapter-End-Text">• • • •</p>
<p class="Text">ଭଗବାନଙ୍କ ସଙ୍କଳ୍ପ ଆମ୍ଭମାନଙ୍କର କଲ୍ୟାଣ ପାଇଁ ଉଦ୍ଦିଷ୍ଟ। ଆମ୍ଭେମାନେ ନିଜର କୌଣସି ପ୍ରକାର ସଙ୍କଳ୍ପ ନ ରଖିଲେ ଭଗବାନଙ୍କ ସଙ୍କଳ୍ପ ଅନୁସାରେ ଆମର ଉଦ୍ଧାର ଆପେ ଆପେ ହୋଇଯିବ ॥୭୭॥ </p>
<p class="Chapter-End-Text">• • • •</p>
<p class="Text">ସଂସାରରେ ଏପରି କୌଣସି ପରିସ୍ଥିତି ନାହିଁ, ଯେଉଁଥିରେ ରହି ମନୁଷ୍ୟ ଆତ୍ମକଲ୍ୟାଣ କରି ନ ପାରିବ। କାରଣ ପରମାତ୍ମା ପ୍ରତ୍ୟେକ ପରିସ୍ଥିତିରେ ସମାନରୂପେ ବିରାଜମାନ ॥ ୭୮ ॥ </p>
<p class="Chapter-End-Text">• • • •</p>
<p class="Text">ଆତ୍ମକଲ୍ୟାଣ ବହୁତ ସହଜ, କିନ୍ତୁ ଯଦି ମୂଳରୁ କଲ୍ୟାଣ ପାଇଁ ଇଚ୍ଛା ନାହିଁ, ତେବେ ଯେତେ ସହଜ ହେଲେ ବି ଲାଭ କ’ଣ ? ॥ ୭୯ ॥ </p>
<p class="Chapter-End-Text">• • • •</p>
<p class="Text">ସଂସାରର କାମ ତ ଆଉ କେହି କରିଦେଇ ପାରିବ, କିନ୍ତୁ ଖାଦ୍ୟ ଓ ଔଷଧ ଯେପରି ନିଜକୁ ଖାଇବାକୁ ପଡ଼ିଥାଏ, ସେହିପରି ନିଜର କଲ୍ୟାଣରୂପକ କାମଟି ନିଜକୁ ହିଁ କରିବାକୁ ପଡ଼ିବ ॥ ୮୦ ॥ </p>
<p class="Chapter-End-Text">• • • •</p>
<p class="Text">ଆତ୍ମକଲ୍ୟାଣ ପାଇଁ କୌଣସି ନୂତନ ପରିସ୍ଥିତି ଆବଶ୍ୟକ ନାହିଁ। ଯେଉଁ ପରିସ୍ଥିତି ମିଳିଛି, ତାହାକୁ ସଦୁପଯୋଗ କଲେ କଲ୍ୟାଣ ହୋଇ ପାରିବ ॥ ୮୧ ॥ </p>
<p class="Chapter-End-Text">• • • •</p>
<p class="Text">କଲ୍ୟାଣ (ଉଦ୍ଧାର) କ୍ରିୟା ଦ୍ୱାରା ହୋଇ ନ ଥାଏ, ବରଂ ଭାବ ଓ ବିବେକ ଦ୍ୱାରା ହୋଇଥାଏ ॥ ୮୨ ॥ </p>
<p class="Chapter-End-Text">• • • •</p>
<p class="Text">ଘରର ପ୍ରତ୍ୟେକ ସଦସ୍ୟ ନିଜକୁ ସେବକ ଓ ଅନ୍ୟମାନଙ୍କୁ ସେବ୍ୟ ମନେକଲେ ସମସ୍ତଙ୍କର ସେବା ହେବା ସଙ୍ଗେ ସଙ୍ଗେ ଆଉ କଲ୍ୟାଣ ମଧ୍ୟ ହୋଇଯିବ ॥ ୮୩ ॥ </p>
<p class="Chapter-End-Text">• • • •</p>
<p class="Text">ଭୋଗ ପ୍ରତି ଅନୁରାଗ ଜନ୍ମମରଣରେ ପକାଏ ଏବଂ ଭଗବାନଙ୍କ ପ୍ରତି ଅନୁରାଗ କଲ୍ୟାଣପ୍ରଦ ହୁଏ ॥ ୮୪ ॥ </p>
<p class="Chapter-End-Text">• • • •</p>
<p class="Text">ଆତ୍ମକଲ୍ୟାଣ ଚାହୁଁଥିବା ବ୍ୟକ୍ତି ନିଷ୍କପଟ ହୃଦୟରେ ଭଗବାନଙ୍କ ନିକଟରେ ପ୍ରାର୍ଥନା କଲେ ଭଗବାନଙ୍କ ଦରବାରରେ ତା’ର ପ୍ରାର୍ଥନାର ଶୀଘ୍ର ଶୁଣାଣି ହୁଏ ॥ ୮୫ ॥ </p>
<p class="Chapter-End-Text">• • • •</p>
<p class="Text">କୌଣସି ବ୍ୟକ୍ତିର କଲ୍ୟାଣ (ଉଦ୍ଧାର) ହେବା ମୂଳରେ କୌଣସି ସନ୍ଥମହାତ୍ମାଙ୍କର ଅଥବା ଭଗବାନଙ୍କର କୃପା ନିହିତ ଥାଏ ॥ ୮୬ ॥ </p>
<p class="Chapter-End-Text">• • • •</p>
<p class="Text">ସଂସାରରେ ସନ୍ଥମହାତ୍ମା ଓ ଉପଦେଷ୍ଟା ଅଭାବ ନାହାନ୍ତି, କିନ୍ତୁ ଆତ୍ମକଲ୍ୟାଣ କ୍ଷେତ୍ରରେ ନିଜର ନିଷ୍ଠା, ଇଚ୍ଛା, ଦୃଢ଼ବିଶ୍ବାସ ଓ ଶ୍ରଦ୍ଧା ହିଁ କାମ ଦିଏ ॥ ୮୭ ॥ </p>
<p class="Chapter-End-Text para-style-override-2">• • • •<span></span></p>


<p class="Page-Break"> </p>
<p class="Heading" id="toc_marker-11">କାମନା</p>
<p class="Text">ସାଧକଠାରେ ସୁଖ, ଆରାମ, ସମ୍ମାନ, ବଡ଼ିମା ଇତ୍ୟାଦି ପାଇବା ପାଇଁ ଇଚ୍ଛା ଥିବା ପର୍ଯ୍ୟନ୍ତ ତା’ର ବ୍ୟକ୍ତିତ୍ୱ (ସ୍ୱତନ୍ତ୍ର ସତ୍ତା) ନଷ୍ଟ ହୁଏ ନାହିଁ ଏବଂ ବ୍ୟକ୍ତିତ୍ୱ ନଷ୍ଟ ନ ହେଲେ ତତ୍ତ୍ୱ ସହ ଅଭିନ୍ନତା ହୋଇପାରେ ନାହିଁ ॥ ୮୮ ॥ </p>
<p class="Chapter-End-Text">• • • •</p>
<p class="Text">ଆମ ଅନ୍ତଃକରଣରେ କୌଣସି ପ୍ରକାର କାମନା ନ ରହିଲେ ଆମକୁ ଭଗବତ୍ପ୍ରାପ୍ତି ପାଇଁ ମଧ୍ୟ ଇଚ୍ଛା କରିବାକୁ ପଡ଼ିବ ନାହିଁ। ଭଗବତ୍୷ପ୍ରାପ୍ତି ଆପେ ଆପେ ହୋଇଯିବ ॥ ୮୯ ॥ </p>
<p class="Chapter-End-Text">• • • •</p>
<p class="Text">ସାଂସାରିକ କାମନାରୁ ପାଶବିକତାର ଏବଂ ଭଗବାନଙ୍କୁ ପାଇବାର କାମନାରୁ ମାନବିକତାର ଅୟମାରମ୍ଭ ହୁଏ ॥ ୯୦ ॥ </p>
<p class="Chapter-End-Text">• • • •</p>
<p class="Text"> ‘ମୋ ମନ ଅନୁସାରେ ହେଉ’—ଏପରି ଭାବନାକୁ କାମନା କୁହାଯାଏ। ଏହି କାମନା ହିଁ ସମସ୍ତ ଦୁଃଖର କାରଣ। ଏହାକୁ ନ ଛାଡ଼ିବା ପର୍ଯ୍ୟନ୍ତ କେହି ସୁଖୀ ହୋଇ ପାରିବ ନାହିଁ ॥ ୯୧ ॥ </p>
<p class="Chapter-End-Text">• • • •</p>
<p class="Text">‘ମୋତେ ସୁଖ ମିଳୁ’—କେବଳ ଏହି କାମନା ଯୋଗୁଁ ମନୁଷ୍ୟ କର୍ତ୍ତବ୍ୟଚ୍ୟୁତ ଓ ପତିତ ହୋଇଯାଏ <br/>॥ ୯୨ ॥ </p>
<p class="Chapter-End-Text">• • • •</p>
<p class="Text">କାମନା ଉତ୍ପନ୍ନ ହେବାମାତ୍ରେ ମନୁଷ୍ୟ ନିଜ କର୍ତ୍ତବ୍ୟରୁ, ସ୍ୱରୂପରୁ ଓ ଇଷ୍ଟଦେବଙ୍କ (ପରମାତ୍ମାଙ୍କ) ଠାରୁ ବିମୁଖ ହୋଇଯାଏ ତଥା ନାଶବାନ୍ ସଂସାରର ସମ୍ମୁଖ ହୋଇଯାଏ ॥ ୯୩ ॥ </p>
<p class="Chapter-End-Text">• • • •</p>
<p class="Text">ସାଧକ ଲୌକିକ ଇଚ୍ଛା-ପୂର୍ତ୍ତିର ଆଶା ରଖିବା ଉଚିତ ନୁହେଁ କି ପାରମାର୍ଥିକ ଇଚ୍ଛା-ପୂର୍ତ୍ତି କ୍ଷେତ୍ରରେ ନିରାଶ ହେବା ଉଚିତ ନୁହେଁ ॥ ୯୪ ॥ </p>
<p class="Chapter-End-Text">• • • •</p>
<p class="Text">କାମନାଗୁଡ଼ିକୁ ତ୍ୟାଗ କରିବାରେ ସମସ୍ତେ ସ୍ୱତନ୍ତ୍ର, ଅଧିକାରୀ, ଯୋଗ୍ୟ ଓ ସମର୍ଥ। କିନ୍ତୁ କାମନାପୂରଣ କରିବାରେ କେହିହେଲେ ସ୍ୱତନ୍ତ୍ର, ଅଧିକାରୀ, ଯୋଗ୍ୟ ଓ ସମର୍ଥ ନୁହନ୍ତି ॥ ୯୫ ॥ </p>
<p class="Chapter-End-Text">• • • •</p>
<p class="Text">କାମନା ଯେତେ ଅଧିକ ନଷ୍ଟ ହୋଇଚାଲିବ, ସାଧୁତା ସେତେ ଅଧିକ ବୃଦ୍ଧି ପାଇବ। କାମନା ଯେତେ ବଢ଼ି ବଢ଼ି ଚାଲିବ, ସାଧୁତା ସେତେ ଅଧିକ ଲୁପ୍ତ ହୋଇଯିବ। କାରଣ ଅସାଧୁତାର ମୂଳ ହେଉଛି କାମନା ॥ ୯୬ ॥ </p>
<p class="Chapter-End-Text">• • • •</p>
<p class="Text">କେବଳ କାମନା କରିଦେଲେ କୌଣସି ଜିନିଷ ମିଳିଯାଏ ନାହିଁ। ଯଦିବା ମିଳିଯାଏ, ତାହା ମଧ୍ୟ ସବୁଦିନ ପାଇଁ ରହେ ନାହିଁ। ଏହା ପ୍ରତ୍ୟକ୍ଷଭାବେ ଜାଣି ସୁଦ୍ଧା ପଦାର୍ଥଗୁଡ଼ିକୁ ପାଇବାର କାମନା କରିବା ପ୍ରମାଦ ଛଡ଼ା ଆଉ କିଛି ନୁହେଁ ॥ ୯୭ ॥ </p>
<p class="Chapter-End-Text">• • • •</p>
<p class="Text"><span>ଜୀବନ ସେତେବେଳେ ହିଁ କଷ୍ଟମୟ ହୋଇଥାଏ, ଯେତେବେଳେ ଆମେ ସଂଯୋଗଜନିତ ସୁଖ (ପ୍ରାପ୍ତି ବା ମିଳନର ସୁଖ) ପାଇବାକୁ ଇଚ୍ଛା କରିଥାଉ ଏବଂ ମୃତ୍ୟୁ ସେତେବେଳେ ହିଁ କଷ୍ଟମୟୀ ହୋଇଥାଏ, ଯେତେବେଳେ ଆମେ ବଞ୍ଚିବା ପାଇଁ ଇଚ୍ଛା କରିଥାଉ ॥ ୯୮ ॥ </span></p>
<p class="Chapter-End-Text">• • • •</p>
<p class="Text">କୌଣସି ଜିନିଷ ପାଇବାର ଇଚ୍ଛା ଯଦି ପୂରଣ ହୋଇଯାଉଥାନ୍ତା, ତେବେ ତାହାକୁ ପୂରଣ କରିବା ପାଇଁ ଚେଷ୍ଟା କରନ୍ତେ ଏବଂ ବଞ୍ଚିବାର ଇଚ୍ଛା ଯଦି ପୂରଣ ହୋଇଯାଉଥାନ୍ତା, ତେବେ ମୃତ୍ୟୁରୁ ରକ୍ଷା ପାଇବା ପାଇଁ ଚେଷ୍ଟା କରନ୍ତେ। ମାତ୍ର ଇଚ୍ଛା ଅନୁସାରେ ଜିନିଷ ମିଳେ ନାହିଁ କି ମୃତ୍ୟୁରୁ ରକ୍ଷା ମିଳେ ନାହିଁ ॥ ୯୯ ॥ </p>
<p class="Chapter-End-Text">• • • •</p>
<p class="Text">ଇଚ୍ଛା ତ୍ୟାଗ କରିବା କ୍ଷେତ୍ରରେ ସମସ୍ତେ ସ୍ୱାଧୀନ, କେହି ବି ପରାଧୀନ ନୁହନ୍ତି, କିନ୍ତୁ ଇଚ୍ଛା ପୂରଣ କରିବା କ୍ଷେତ୍ରରେ ସମସ୍ତେ ପରାଧୀନ, କେହି ହେଲେ ସ୍ୱାଧୀନ ନୁହନ୍ତି ॥ ୧୦୦ ॥</p>
<p class="Chapter-End-Text">• • • •</p>
<p class="Text">ସୁଖ ପାଇବାର ଇଚ୍ଛା, ଆଶା ଓ ସୁଖଭୋଗ ହିଁ ସମସ୍ତ ଦୁଃଖର ମୂଳ କାରଣ ॥ ୧୦୧ ॥ </p>
<p class="Chapter-End-Text"><span>• • • •</span><span></span></p>
<p class="Text">ନାଶବାନ୍୷କୁ ପାଇବାର ଇଚ୍ଛା ଛାଡ଼ିଦେଲେ ଅବିନାଶୀ ତତ୍ତ୍ୱ ମିଳିଯାଏ ॥ ୧୦୨ ॥ </p>
<p class="Chapter-End-Text">• • • •</p>
<p class="Text"><span>‘ଏମିତି ହେଉ ଓ ଏମିତି ନ ହେଉ’</span><span>—</span><span>ଏହି ମନୋଭାବରେ ସମସ୍ତ ଦୁଃଖ ଭରି ରହିଛି ॥ ୧୦୩ ॥ </span></p>
<p class="Chapter-End-Text">• • • •</p>
<p class="Text"><span>‘ମୋତେ ସମ୍ମାନ ମିଳୁ’</span><span>—</span><span>ଏଭଳି ଇଚ୍ଛା ହିଁ ଆମକୁ ଅପମାନିତ କରିଛି ॥ ୧୦୪ ॥ </span></p>
<p class="Chapter-End-Text">• • • •</p>
<p class="Text">ମନରେ କୌଣସି ଜିନିଷକୁ ପାଇବାର ଇଚ୍ଛା ରଖିବା ହିଁ ଦରିଦ୍ରତା। ପାଇବାକୁ ଇଚ୍ଛା ରଖୁଥିବା ବ୍ୟକ୍ତି ସର୍ବଦା ଦରିଦ୍ର ହୋଇ ରହେ ॥ ୧୦୫ ॥ </p>
<p class="Chapter-End-Text">• • • •</p>
<p class="Text">ନାଶବାନ୍୷କୁ ପାଇବାର ଇଚ୍ଛା ହିଁ ଅନ୍ତଃକରଣର ଅଶୁଦ୍ଧି ॥ ୧୦୬ ॥ </p>
<p class="Chapter-End-Text">• • • •</p>
<p class="Text">ମନୁଷ୍ୟ କର୍ମ ତ୍ୟାଗ କରିବା ଉଚିତ ନୁହେଁ, ବରଂ କାମନା ତ୍ୟାଗ କରିବା ଉଚିତ ॥ ୧୦୭ ॥ </p>
<p class="Chapter-End-Text">• • • •</p>
<p class="Text">ମନୁଷ୍ୟକୁ ପଦାର୍ଥ ଗୋଲାମ କରେ ନାହିଁ, ବରଂ ତାହାକୁ ପାଇବାର ଇଚ୍ଛା ହିଁ ଗୋଲାମ କରିଥାଏ ॥ ୧୦୮ ॥ </p>
<p class="Chapter-End-Text">• • • •</p>
<p class="Text">ଯଦି ଶାନ୍ତି ଚାହୁଁଛ, କାମନା ତ୍ୟାଗ କର ॥ ୧୦୯ ॥ </p>
<p class="Chapter-End-Text">• • • •</p>
<p class="Text">କିଛି ହେଲେ ପାଇବାର ଇଚ୍ଛା ମନୁଷ୍ୟକୁ ଭୟଙ୍କର ଦୁଃଖ ଦିଏ ॥ ୧୧୦ ॥ </p>
<p class="Chapter-End-Text">• • • •</p>
<p class="Text">ଯାହା ମନରେ ଇଚ୍ଛା ରହିଥାଏ, ତାକୁ ନିଶ୍ଚୟ କାହାରି ନା କାହାରି ଅଧୀନ ହେବାକୁ ପଡ଼େ ॥୧୧୧॥ </p>
<p class="Chapter-End-Text">• • • •</p>
<p class="Text">ନିଜ ପାଇଁ ସୁଖ ଚାହିଁବା ଆସୁରୀ ଓ ରାକ୍ଷସୀ ବୃତ୍ତି ଅଟେ ॥ ୧୧୨ ॥ </p>
<p class="Chapter-End-Text">• • • •</p>
<p class="Text">ବିନା ଇଚ୍ଛାରେ ଯେପରି ଦୁଃଖ ମିଳିଥାଏ, ସେହିପରି ବିନା ଇଚ୍ଛାରେ ସୁଖ ମଧ୍ୟ ମିଳିଥାଏ। ଏଣୁ ସାଧକ କଦାପି ସାଂସାରିକ ସୁଖେଚ୍ଛା ନ କରୁ ॥ ୧୧୩ ॥ </p>
<p class="Chapter-End-Text">• • • •</p>
<p class="Text">ଭୋଗ ଓ ସଂଗ୍ରହର ଇଚ୍ଛା କେବଳ ପାପରେ ପ୍ରବୃତ୍ତ କରାଇବା ବ୍ୟତୀତ ଅନ୍ୟ କୌଣସି କାମରେ ଲାଗେ ନାହିଁ। ଏଣୁ ଏହି ଇଚ୍ଛା ତ୍ୟାଗ କରିଦେବା ନିତାନ୍ତ ଆବଶ୍ୟକ ॥ ୧୧୪ ॥ </p>
<p class="Chapter-End-Text">• • • •</p>
<p class="Text">ନିଜ ପାଇଁ ଭୋଗ ଓ ସଂଗ୍ରହ ଇଚ୍ଛା କରିବା ଦ୍ୱାରା ମନୁଷ୍ୟ ପଶୁଙ୍କ ଠାରୁ ମଧ୍ୟ ନୀଚ ହୋଇଯାଏ; ଏବଂ ଏହି ଇଚ୍ଛାଗୁଡ଼ିକୁ ତ୍ୟାଗ କରିଦେଲେ ସେ ଦେବତାମାନଙ୍କ ଠାରୁ ମଧ୍ୟ ଉଚ୍ଚ ହୋଇଯାଏ ॥୧୧୫॥ </p>
<p class="Chapter-End-Text">• • • •</p>
<p class="Text">ଆମ ଜିନିଷ ଆମକୁ ନିଶ୍ଚୟ ମିଳିବ; ଅନ୍ୟ କେହି ତାହାକୁ ନେଇ ପାରିବ ନାହିଁ। ଏଣୁ କୌଣସି କାମନା ନ କରି ନିଜର କର୍ତ୍ତବ୍ୟ ପାଳନ କରିଚାଲିବା ଉଚିତ ॥ ୧୧୬ ॥ </p>
<p class="Chapter-End-Text">• • • •</p>
<p class="Text"><span>‘ମୁଁ ଯେମିତି ଚାହୁଁଛି, ସେମିତି ହେଉ’</span><span>—</span><span>ଏ ଇଚ୍ଛା ଥିବା ପର୍ଯ୍ୟନ୍ତ ଶାନ୍ତି ମିଳିବା ଅସମ୍ଭବ ॥ ୧୧୭ ॥ </span></p>
<p class="Chapter-End-Text">• • • •</p>
<p class="Text">ବଡ଼ ଆଶ୍ଚର୍ଯ୍ୟର କଥା ଯେ ମନୁଷ୍ୟ ବୁଦ୍ଧିମାନ୍ ହୋଇ ମଧ୍ୟ ଉତ୍ପତ୍ତି-ବିନାଶଶୀଳ ପଦାର୍ଥ ପାଇଁ ଇଚ୍ଛା କରୁଛି ! ॥ ୧୧୮ ॥  </p>
<p class="Chapter-End-Text">• • • •</p>
<p class="Text">ଶରୀରରେ ନିଜକୁ ସ୍ଥିତ ମାନିବାରୁ ନାଶବାନ୍୎କୁ ପାଇବାର ଇଚ୍ଛା ଜାତ ହୁଏ ଏବଂ ଇଚ୍ଛା ଜାତ ହେବାରୁ ଶରୀରରେ ନିଜର ସ୍ଥିତି ଦୃଢ଼ ହୁଏ ॥ ୧୧୯ ॥ </p>
<p class="Chapter-End-Text">• • • •</p>
<p class="Text">କୌଣସି ଜିନିଷ ପାଇବାକୁ ଇଚ୍ଛା କଲେ କିଛି ମିଳେ ତ କିଛି ମିଳେ ନାହିଁ, କିନ୍ତୁ କିଛି ପାଇବାର ଇଚ୍ଛା ନ ରଖିଲେ ସବୁକିଛି ମିଳିଯାଏ ॥ ୧୨୦ ॥ </p>
<p class="Chapter-End-Text">• • • •</p>
<p class="Text">ଆମେ ପ୍ରଶଂସା ଚାହୁଁ ଥୁବାରୁ ନିନ୍ଦା ଆମକୁ ଖରାପ ଲାଗୁଛି। ଆମେ ପ୍ରଶଂସା ଚାହୁଁଛୁ ମାନେ ପ୍ରକୃତରେ ଆମେ ପ୍ରଶଂସା ପାଇବାର ଯୋଗ୍ୟ ନୋହୁଁ। ଯିଏ ପ୍ରଶଂସା ପାଇବାର ଯୋଗ୍ୟ, ତା’ ମନରେ ପ୍ରଶଂସା ପାଇବାକୁ ଇଚ୍ଛା ନ ଥାଏ ॥ ୧୨୧ ॥ </p>
<p class="Chapter-End-Text">• • • •</p>
<p class="Text">ଅନ୍ୟ ଦ୍ୱାରା ନିଜକୁ ଭଲ କୁହାଇବାର ଇଚ୍ଛା ବିରାଟ ଦୁର୍ବଳତା। ଏଣୁ ଭଲ ମଣିଷ ହୁଅ, କିନ୍ତୁ ଭଲ କୁହାଇବା ପାଇଁ ଇଚ୍ଛା ରଖ ନାହିଁ ॥୧୨୨ ॥ </p>
<p class="Chapter-End-Text">• • • •</p>
<p class="Text">ଯେତେବେଳେ ହେଲେ ବି ସାଂସାରିକ ସୁଖର ଇଚ୍ଛା ଛାଡ଼ିବାକୁ ପଡ଼ିବ, ତେବେ ଡେରି କାହିଁକି ? ॥ ୧୨୩ ॥ </p>
<p class="Chapter-End-Text">• • • •</p>
<p class="Text">ଯଥାସମ୍ଭବ ଅନ୍ୟମାନଙ୍କ ଆଶା ପୂରଣ କରିବା ପାଇଁ ଚେଷ୍ଟା କର, କିନ୍ତୁ ଅନ୍ୟଠାରୁ ଆଶା ରଖ ନାହିଁ ॥ ୧୨୪ ॥ </p>
<p class="Chapter-End-Text">• • • •</p>
<p class="Text">ବିଚାର କର, ତୁମେ ଯାହାଠାରୁ ସୁଖ ଆଶା କରୁଛ, ସେ କ’ଣ ସମ୍ପୂର୍ଣ୍ଣ ସୁଖୀ ? ସେ କଣ ଆଦୌ ଦୁଃଖୀ ନୁହେଁ ? ଯଦି ଦୁଃଖୀ, ତେବେ ସେ ପୁଣି ତୁମକୁ ସୁଖ ଦେଇ ପାରିବ କିପରି ? ॥ ୧୨୫ ॥ </p>
<p class="Chapter-End-Text">• • • •</p>
<p class="Text">କାମନା ନଷ୍ଟ ହୋଇଗଲେ ଯେଉଁ ସୁଖ ମିଳେ, କାମନାପୂର୍ତ୍ତିରୁ ତାହା ମିଳିବା ଆଦୌ ସମ୍ଭବ ନୁହେଁ ॥ ୧୨୬ ॥ </p>
<p class="Chapter-End-Text">• • • •</p>
<p class="Text">ପରମାତ୍ମାଙ୍କୁ ପାଇବାର ତୀବ୍ର ଅଭିଳାଷ ଜାଗ୍ରତ କରିବାକୁ ଚାହୁଁଥିଲେ ସଂସାରର ଅଭିଳାଷ ଛାଡ଼ ॥ ୧୨୭ ॥ </p>
<p class="Chapter-End-Text">• • • •</p>
<p class="Text">ଯିଏ ପରିବର୍ତ୍ତନଶୀଳ (ସଂସାର)କୁ ପାଇବା ପାଇଁ ଇଚ୍ଛା କରେ, ସେଥିରୁ ସୁଖ ଗ୍ରହଣ କରେ, ସେ ନିଜେ ମଧ୍ୟ ବଦଳୁଥାଏ ଅର୍ଥାତ୍ ଅନେକ ଯୋନିରେ ବାରମ୍ବାର ଜନ୍ମ ନେଉଥାଏ ଓ ମରୁଥାଏ ॥ ୧୨୮ ॥ </p>
<p class="Chapter-End-Text">• • • •</p>
<p class="Text">ଆମେ ଯାହାକୁ ସବୁଦିନ ପାଇଁ ଆମ ପାଖରେ ରଖି ପାରିବା ନାହିଁ, ତାହାକୁ ପାଇବାର ଇଚ୍ଛା କଲେ ଏବଂ ପାଇଗଲେ ବି କି ଲାଭ ? ॥ ୧୨୯ ॥ </p>
<p class="Chapter-End-Text">• • • •</p>
<p class="Text">କାମନା ଯୋଗୁଁ ହିଁ ଅପୂର୍ଣ୍ଣତା ଅନୁଭବ ହେଉଛି। କାମନା ସମୂଳେ ନଷ୍ଟ ହୋଇଗଲେ ଆଉ କୌଣସି ପ୍ରକାର ଅପୂର୍ଣ୍ଣତା ରହିବ ନାହିଁ ॥ ୧୩୦ ॥ </p>
<p class="Chapter-End-Text">• • • •</p>
<p class="Text">କାମନା ସମ୍ପୂର୍ଣ୍ଣ ଛାଡ଼ିଦେଲେ ଆବଶ୍ୟକ ଜିନିଷ ଆପେ ଆପେ ମିଳିଯିବ; କାରଣ ଜିନିଷଗୁଡ଼ିକ ନିଷ୍କାମ ପୁରୁଷ ପାଖକୁ ଯିବା ପାଇଁ ଲାଳାୟିତ ହେଉଥା’ନ୍ତି ॥ ୧୩୧ ॥ </p>
<p class="Chapter-End-Text">• • • •</p>
<p class="Text">ଯିଏ ନିଜର ସୁଖ ପାଇଁ କୌଣସି ଜିନିଷ ଇଚ୍ଛା କରେ, ସେହି ଜିନିଷର ଅଭାବରେ ତାକୁ ନିଶ୍ଚୟ ଦୁଃଖ ଭୋଗିବାକୁ ପଡ଼ିବ ॥ ୧୩୨ ॥ </p>
<p class="Chapter-End-Text">• • • •</p>
<p class="Text">ଯାହା ମନରେ କୌଣସି ପ୍ରକାର ଇଚ୍ଛା ନାହିଁ, ତା’ର ଆବଶ୍ୟକତା ପ୍ରକୃତି ସ୍ୱାଭାବିକଭାେବ ପୂରଣ କରିଥାଏ ॥ ୧୩୩ ॥</p>
<p class="Chapter-End-Text">• • • •</p>
<p class="Text">ଯାହା ସବୁଦିନ ପାଇଁ ଆମ ସଙ୍ଗରେ ରହିବ ନାହିଁ ଏବଂ ଯାହା ସଙ୍ଗରେ ଆମେ ସବୁଦିନ ପାଇଁ ରହି ପାରିବା ନାହିଁ, ତାହାକୁ ପାଇବାର ଇଚ୍ଛା କରିବା ଅଥବା ସେଥିରୁ ସୁଖ ଗ୍ରହଣ କରିବା ଘୋର ମୂର୍ଖତା ଓ ପତନର କାରଣ ॥ ୧୩୪ ॥ </p>
<p class="Chapter-End-Text">• • • •</p>
<p class="Text"><span>ସୁଖ ପାଇବାର ଇଚ୍ଛା ରଖିଲେ ସୁଖ ମିଳେ ନାହିଁ</span><span>—</span><span>ଏହା ଗୋଟିଏ ଅକାଟ୍ୟ ନିୟମ ॥ ୧୩୫ ॥ </span></p>
<p class="Chapter-End-Text">• • • •</p>
<p class="Text">କେହି ସାଧୁ ହୋଇଥାଉ ବା ଗୃହସ୍ଥ ହୋଇଥାଉ, ମନରେ କାମନା (କିଛି ପାଇବାର ଇଚ୍ଛା) ଥିବା ପର୍ଯ୍ୟନ୍ତ ତାକୁ କଦାପି ଶାନ୍ତି ମିଳିବ ନାହିଁ ॥ ୧୩୬ ॥ </p>
<p class="Chapter-End-Text">• • • •</p>
<p class="Text">ଶାନ୍ତି ପାଇବାକୁ ଚାହୁଁଥିଲେ ‘ଏମିତି ହେଉ ଓ ଏମିତି ନ ହେଉ’ ଭାବନା ଛାଡ଼ି ‘ଭଗବାନଙ୍କ ଇଚ୍ଛା ଅନୁରୂପ ହେଉ’ ବୋଲି ସ୍ୱୀକାର କର ॥ ୧୩୭ ॥ </p>
<p class="Chapter-End-Text">• • • •</p>
<p class="Text">କାମନା ରଖି କରାଯାଉଥିବା ସମସ୍ତ କାର୍ଯ୍ୟ ଅସତ୍ ଅଟେ। ତେଣୁ ତାହାର ଫଳ ନିଶ୍ଚୟ ନାଶବାନ୍ ହେବ ॥ ୧୩୮॥</p>
<p class="Chapter-End-Text">• • • •</p>
<p class="Text">କିଛି ବି ଆଶା କରିବା ପରାଧୀନତା। କିଛି ଆଶା ନ କରିବା ହେଉଛି ସ୍ୱାଧୀନତା ॥ ୧୩୯ ॥ </p>
<p class="Chapter-End-Text">• • • •</p>
<p class="Text"><span>କୌଣସି ପଦାର୍ଥ ନ ମିଳିଲା ବୋଲି ଯେ ଆମେ ହତଭାଗ୍ୟ ହୋଇଗଲେ, ସେ କଥା ନୁହେଁ, ବରଂ ଭଗବାନଙ୍କର ଅଂଶ ହୋଇ ମଧ୍ୟ ଆମେ ନାଶବାନ୍ ପଦାର୍ଥ ପାଇବାକୁ ଇଚ୍ଛା କରୁଛୁ</span><span>—</span><span>ଏହାହିଁ ହତଭାଗ୍ୟତାର ପରିଚୟ ॥ ୧୪୦ ॥ </span></p>
<p class="Chapter-End-Text">• • • •</p>
<p class="Text">ସୁଖ ପାଇବାକୁ ଇଚ୍ଛା ଥିବା ଯୋଗୁଁ ଦ୍ୱୈତ ଭାବ ଆସେ, ସୁଖେଚ୍ଛା ନ ଥିଲେ ଦ୍ୱୈତ ବୋଲି କିଛି ନାହିଁ ॥ ୧୪୧ ॥</p>
<p class="Chapter-End-Text">• • • •</p>
<p class="Text">ଆମେ ଶରୀରକୁ ନିଜର ମାନୁଥିବା ପର୍ଯ୍ୟନ୍ତ ଆମର କାମନା ନଷ୍ଟ ହେବ ନାହିଁ ॥ ୧୪୨ ॥ </p>
<p class="Chapter-End-Text">• • • •</p>
<p class="Text">ବିଚାର କର, କାମନା ପୂରଣ ହୋଇଗଲେ ମଧ୍ୟ ଆମେ ପୂର୍ବରୁ ଯିଏ ଥିଲେ ସିଏ ରହୁଛେ ଏବଂ ପୂରଣ ନ ହେଲେ ମଧ୍ୟ ସେହି ରହୁଛେ। ତେବେ କାମନା ପୂରଣ ହୋଇଯିବା ଦ୍ୱାରା ଆମର କି ଲାଭ ହେଲା ଏବଂ ପୂରଣ ନ ହେଲେ ବା କି କ୍ଷତି ହୋଇଗଲା ? ଆମେ ବଦଳିଗଲେ କି ? ॥ ୧୪୩ ॥</p>
<p class="Chapter-End-Text para-style-override-2"><span>• • • •</span><span></span></p>


<p class="Page-Break"> </p>
<p class="Heading" id="toc_marker-12">ଗୁରୁ ଓ ଶିଷ୍ୟ</p>
<p class="Text">ଯିଏ ଦୁନିଆର ଗୁରୁ ସାଜେ, ସେ ଦୁନିଆ ନିକଟରେ ଗୋଲାମ ହୋଇଯାଏ ଏବଂ ଯିଏ ନିଜର ଗୁରୁ ହୁଏ, ସେ ଦୁନିଆର ଗୁରୁ ହୋଇଯାଏ ॥ ୧୪୪ ॥ </p>
<p class="Chapter-End-Text">• • • •</p>
<p class="Text">ଆତ୍ମକଲ୍ୟାଣରେ ନିଜର ନିଷ୍ଠା ଓ ଅଭିଳାଷ ହିଁ କାମ ଦିଏ। ନିଜର ନିଷ୍ଠା ଓ ଅଭିଳାଷ ନ ଥିଲେ ଗୁରୁ କ’ଣ କରିବେ ? ଶାସ୍ତ୍ରମାନେ କ’ଣ କରିବେ ? ॥ ୧୪୫ ॥ </p>
<p class="Chapter-End-Text">• • • •</p>
<p class="Text">ଯିଏ ଆମଠାରୁ କିଛି ବି ପାଇବାକୁ ଆଶା କରୁଥାଏ, ସେ ଆମର ଗୁରୁ ହୋଇ ନ ପାରେ ॥୧୪୬॥ </p>
<p class="Chapter-End-Text">• • • •</p>
<p class="Text">ପୁତ୍ର ଓ ଶିଷ୍ୟକୁ ନିଜଠାରୁ ଶ୍ରେଷ୍ଠ କରି ଗଢ଼ିବାର ବିଧାନ ତ ରହିଛି, କିନ୍ତୁ କେଉଁଠି ହେଲେ ନିଜ କ୍ରୀତଦାସ କରିବାର ବିଧାନ ନାହିଁ ॥ ୧୪୭ ॥ </p>
<p class="Chapter-End-Text">• • • •</p>
<p class="Text">ଗୁରୁଙ୍କ ପ୍ରତି ମନୁଷ୍ୟବୁଦ୍ଧି କରିବା ଓ ମନୁଷ୍ୟ ପ୍ରତି ଗୁରୁବୁଦ୍ଧି କରିବା ଅପରାଧ; କାରଣ ଶରୀରର ନାମ ଗୁରୁ ନୁହେଁ, ଗୁରୁ ହେଉଛି ତତ୍ତ୍ୱ ॥ ୧୪୮ ॥ </p>
<p class="Chapter-End-Text"><span>• • • •</span><span></span></p>
<p class="Text">ପ୍ରକୃତରେ ଗୁରୁ ଦୁର୍ଲ୍ଲଭ ନୁହନ୍ତି, ଶିଷ୍ୟ ଦୁର୍ଲ୍ଲଭ। ସେବ୍ୟ ଦୁର୍ଲଭ ନୁହନ୍ତି, ସେବକ ଦୁର୍ଲଭ। ଜ୍ଞାନ ଦୁର୍ଲଭ ନୁହେଁ, ଜିଜ୍ଞାସୁ ଦୁର୍ଲଭ। ଭଗବାନ ଦୁର୍ଲଭ ନୁହନ୍ତି, ଭକ୍ତ ଦୁର୍ଲଭ ॥ ୧୪୯ ॥ </p>
<p class="Chapter-End-Text"><span>• • • •</span><span></span></p>
<p class="Text">ଯିଏ ଆମଠାରୁ ଧନ-ସମ୍ପତ୍ତି, ସୁଖ-ସୁବିଧା, ମାନ-ସମ୍ମାନ, ପୂଜା-ପ୍ରତିଷ୍ଠା ଇତ୍ୟାଦି କିଛି ହେଲେ ଆଶା କରୁଥା’ନ୍ତି, ସେ ଆମକୁ ଉଦ୍ଧାର କରିପାରିବେ ନାହିଁ ॥ ୧୫୦ ॥ </p>
<p class="Chapter-End-Text">• • • •</p>
<p class="Text"><span>ଜଗତ୍, ଜୀବ ଓ ପରମାତ୍ମା</span><span>—</span><span>ଏ ତିନିଙ୍କୁ ନ ଜାଣିବା ହିଁ ଅନ୍ଧକାର। ଯିଏ ଏହି ଅନ୍ଧକାରକୁ ଦୂର କରିଦିଅନ୍ତି, ସେ ହିଁ ଗୁରୁ ॥ ୧୫୧ ॥ </span></p>
<p class="Chapter-End-Text">• • • •</p>
<p class="Text">ଶିଷ୍ୟ ପାଇଁ ଗୁରୁ, ଗୁରୁ ପାଇଁ ଶିଷ୍ୟ ନୁହେଁ। ପ୍ରଜା ପାଇଁ ରାଜା, ରାଜା ପାଇଁ ପ୍ରଜା ନୁହେଁ ॥୧୫୨॥ </p>
<p class="Chapter-End-Text">• • • •</p>
<p class="Text">ଭଗବାନ ଜଗଦ୍୷ଗୁରୁ ହୋଇ ମଧ୍ୟ ମଣିଷକୁ କେବେହେଲେ ଚେଲା କରନ୍ତି ନାହିଁ। ସେ ତାକୁ ସଖାର ମର୍ଯ୍ୟାଦା ଦିଅନ୍ତି ॥ ୧୫୩ ॥ </p>
<p class="Chapter-End-Text">• • • •</p>
<p class="Text">ଗୁରୁ ଶିଷ୍ୟକୁ କୌଣସି ନୂଆ ଜ୍ଞାନ ଦିଅନ୍ତି ନାହିଁ। ସେ କେବଳ ଶିଷ୍ୟ ଭିତରେ ପୂର୍ବରୁ ବିଦ୍ୟମାନ ଥିବା ଜ୍ଞାନକୁ ଜାଗ୍ରତ କରିଦିଅନ୍ତି ॥ ୧୫୪ ॥ </p>
<p class="Chapter-End-Text">• • • •</p>
<p class="Text">ପ୍ରକୃତ ଗୁରୁ ଅନ୍ୟକୁ ଗୁରୁରେ ପରିଣତ କରିଦିଅନ୍ତି, ଚେଲା କରନ୍ତି ନାହିଁ। ଯିଏ ଅନ୍ୟକୁ ଚେଲା କରେ, ସେ ହେଉଛି ଚେଲାଦାସ ॥ ୧୫୫ ॥ </p>
<p class="Chapter-End-Text">• • • •</p>
<p class="Text para-style-override-2">ବିବେକରୂପୀ ପ୍ରକୃତ ଗୁରୁ ଆମ ଭିତରେ ସ୍ବାଭାବିକଭାବେ ବିରାଜମାନ। ଏହି ବିବେକ ଭଗବାନ ପ୍ରଦାନ କରିଛନ୍ତି। ଭଗବାନ ଆମର ଉଦ୍ଧାର ପାଇଁ ଆମକୁ ମାନବଶରୀର ଦେବା ସଙ୍ଗେ ସଙ୍ଗେ ସବୁପ୍ରକାର ସାଧନସାମଗ୍ରୀ ମଧ୍ୟ ଯୋଗାଇ ଦେଇଛନ୍ତି; ତେବେ ସେ କଣ ଗୁରୁ ଦେବା କାର୍ଯ୍ୟଟି ବାକି ରଖିଦେଲେ ?॥ ୧୫୬ ॥<span></span></p>


<p class="Page-Break"> </p>
<p class="Heading" id="toc_marker-13">ଚିନ୍ତା</p>
<p class="Text">ଶରୀର-ନିର୍ବାହ ପାଇଁ ଚିନ୍ତା (ବିଚାର) କରିବାର କୌଣସି ଆବଶ୍ୟକତା ନାହିଁ, କିନ୍ତୁ ଶରୀରର ମୃତ୍ୟୁପରେ ଯେ କ’ଣ ହେବ, ସେଥିପାଇଁ ଚିନ୍ତା କରିବା ନିତାନ୍ତ ଆବଶ୍ୟକ ॥ ୧୫୭ ॥ </p>
<p class="Chapter-End-Text">• • • •</p>
<p class="Text">ଯାହା ହେବାର ଥିବ, ଅବଶ୍ୟ ହେବ ଏବଂ ଯାହା ହେବାର ନ ଥିବ, କଦାପି ହେବ ନାହିଁ; ପୁଣି ଚିନ୍ତା କାହିଁକି? ॥ ୧୫୮ ॥ </p>
<p class="Chapter-End-Text">• • • •</p>
<p class="Text">ଆମର ନିଜ ପାଇଁ କିଛି ଦରକାର ନାହିଁ; କାରଣ ନିଜ ସ୍ୱରୂପରେ କୌଣସି ପ୍ରକାର ଅଭାବ ନାହିଁ ଏବଂ ଏ ଶରୀର ପାଇଁ ଆବଶ୍ୟକ ଜିନିଷର ବ୍ୟବସ୍ଥା ପ୍ରାରବ୍ଧ ଅନୁସାରେ ପୂର୍ବରୁ ହୋଇସାରିଛି; ପୁଣି ଚିନ୍ତା କାହିଁକି ? ॥ ୧୫୯ ॥ </p>
<p class="Chapter-End-Text">• • • •</p>
<p class="Text">ଭଗବାନଙ୍କ ତରଫରୁ ଆମ ଜୀବନ ନିର୍ବାହର ବ୍ୟବସ୍ଥା ତ ରହିଛି, କିନ୍ତୁ ଭୋଗ୍ୟବସ୍ତୁ ପାଇବାର ବ୍ୟବସ୍ଥା ନାହିଁ। ଏଣୁ ନିର୍ବାହ ପାଇଁ ଚିନ୍ତା ଓ ଭୋଗ୍ୟବସ୍ତୁ ପାଇବା ପାଇଁ ଇଚ୍ଛା କରିବା ସମ୍ପୂର୍ଣ୍ଣ ନିରର୍ଥକ ॥ ୧୬୦ ॥ </p>
<p class="Chapter-End-Text">• • • •</p>
<p class="Text">ଭଗବାନ ଯାହାକିଛି କରୁଛନ୍ତି ବା କରିବେ, ତାହାହିଁ ଆମ ପାଇଁ ହିତକର ବୋଲି ବିଶ୍ୱାସ କରି ପ୍ରତ୍ୟେକ ପରିସ୍ଥିତିରେ ନିଶ୍ଚିନ୍ତ ରହିବା ଆବଶ୍ୟକ ॥ ୧୬୧ ॥ </p>
<p class="Chapter-End-Text">• • • •</p>
<p class="Text">ବସ୍ତୁଗୁଡ଼ିକର ଅଭାବ ଦୁଃଖ ବା ଚିନ୍ତାର କାରଣ ନୁହେଁ, ଏହାର କାରଣ ହେଉଛି ମୂର୍ଖତା। ଏହି ମୂର୍ଖତା ସତ୍ସଙ୍ଗ ଦ୍ୱାରା ଦୂର ହୋଇଥାଏ ॥ ୧୬୨ ॥ </p>
<p class="Chapter-End-Text">• • • •</p>
<p class="Text">ମନୁଷ୍ୟ ତା’ ଶରୀର ପାଇଁ ଚିନ୍ତା ଯେତେ ଅଧିକ ଛାଡ଼ିଚାେଲ, ତା’ର ଚିନ୍ତା ସଂସାରକୁ ସେତେ ଅଧିକ ଲାଗେ ॥ ୧୬୩ ॥ </p>
<p class="Chapter-End-Text">• • • •</p>
<p class="Text">ଭଗବାନଙ୍କ ଉପରେ ଭରସା ରଖିଲେ କୌଣସି ପ୍ରକାରର ଚିନ୍ତା ତିଷ୍ଠି ପାରେ ନାହିଁ ॥ ୧୬୪ ॥ </p>
<p class="Chapter-End-Text">• • • •</p>
<p class="Text">ଅକରଣୀୟ କାର୍ଯ୍ୟ କରିବାରୁ ଏବଂ କରଣୀୟ କାର୍ଯ୍ୟ ନ କରିବାରୁ ହିଁ ଚିନ୍ତା ଓ ଭୟ ଜାତ ହୁଏ ॥ ୧୬୫ ॥ </p>
<p class="Chapter-End-Text">• • • •</p>
<p class="Text">ଭଗବାନ ଆମଠାରୁ ଅଧିକ ଜାଣନ୍ତି ଏବଂ ସେ ଅଧିକ ସମର୍ଥ ଓ ଅଧିକ ଦୟାଳୁ; ତେଣୁ ଆମେ ଚିନ୍ତା କରିବା କାହିଁକି ? ॥ ୧୬୬ ॥</p>
<p class="Chapter-End-Text para-style-override-2">• • • •<span></span></p>


<p class="Page-Break"> </p>
<p class="Heading" id="toc_marker-14">ଚେତାବନୀ</p>
<p class="Text">ମୃତ୍ୟୁସମୟ ପାଇଁ ସବୁ ଜିନିଷ ଯୋଗାଡ଼ ହୋଇ ସାରିଛି। ଶବଆଚ୍ଛାଦନ ବସ୍ତ୍ର ମଧ୍ୟ ତିଆରି ସରିଛି, ନୂଆ ତିଆରି କରିବାକୁ ପଡ଼ିବ ନାହିଁ। ମୂର୍ଦ୍ଦାର ଉଠେଇବା ଲୋକ ମଧ୍ୟ ଅଛନ୍ତି, ନୂଆ ଜନ୍ମ ହେବେ ନାହିଁ। ପୋଡ଼ା ହେବା ପାଇଁ କାଠ ମଧ୍ୟ ଅଛି, ନୂଆ ଗଛ ଲଗାଇବାକୁ ପଡ଼ିବ ନାହିଁ। କେବଳ ଶ୍ୱାସ ବନ୍ଦ ହେବା ବାକି ଅଛି। ଶ୍ୱାସ ବନ୍ଦ ହେବାମାତ୍ରେ ସବୁ ଜିନିଷ ଏକଜୁଟ ହୋଇଯିବ। ପୁଣି ନିଶ୍ଚିନ୍ତରେ ବସିଛ କିପରି ? ॥ ୧୬୭ ॥ </p>
<p class="Chapter-End-Text">• • • •</p>
<p class="Text">ସାବଧାନ ! ଏ ସଂସାରରେ ସବୁଦିନ ପାଇଁ ରହି ହେବ ନାହିଁ। ଏଠାରେ କେବଳ ମରଣଶୀଳ ଲୋକେ ହିଁ ରହନ୍ତି। ପୁଣି ଗୋଡ଼ହାତ ଲମ୍ବାଇ ଆରାମରେ ବସିଛ କିପରି ? ॥ ୧୬୮ ॥ </p>
<p class="Chapter-End-Text">• • • •</p>
<p class="Text">ବିଚାର କର, ଏ ଦିନ କ’ଣ ସବୁବେଳେ ଏମିତି ରହିଥିବ ? ॥ ୧୬୯ ॥ </p>
<p class="Chapter-End-Text">• • • •</p>
<p class="Text">ଘର ଏଇଠି ତୋଳୁଛ, ଏଇଠି ତାହାକୁ ସଜାଉଛ ଓ ଏଇଠି ସବୁଯାକ ଧନ ସଞ୍ଚୟ କରୁଛ, କିନ୍ତୁ ନିଜେ ମୃତ୍ୟୁ ଆଡ଼କୁ ଟାଣି ହୋଇ ହୋଇ ଯାଉଛ ! ଯେଉଁଠିକି ଯିବାକୁ ହେବ, ସେଠାକାର ବ୍ୟବସ୍ଥା ଆଗ କର ! ॥ ୧୭୦ ॥ </p>
<p class="Chapter-End-Text">• • • •</p>
<p class="Text">ନିର୍ଦ୍ଧାରିତ ସମୟରେ ଆସୁଥିବା ଗାଡ଼ିରେ ଚଢ଼ିବା ପାଇଁ ଯଦି ତୁମେ ପୂର୍ବରୁ ଏତେ ସାବଧାନ ହୋଇଯାଉଛି, ତେବେ ଯେଉଁ ମୃତ୍ୟୁରୂପୀ ଗାଡ଼ିର ସମୟ ଅନିଶ୍ଚିତ, ତା’ ପାଇଁ ତ ଅଧିକ ସାବଧାନ ରହିବା ଦରକାର ॥ ୧୭୧ ॥ </p>
<p class="Chapter-End-Text">• • • •</p>
<p class="Text"><span>‘କରିବା’</span><span>—</span><span>ଏହା ନିଶ୍ଚିତ ନୁହେଁ, କିନ୍ତୁ ‘ମରିବା’</span><span>—</span><span>ଏହା ସୁନିଶ୍ଚିତ ॥ ୧୭୨ ॥ </span></p>
<p class="Chapter-End-Text">• • • •</p>
<p class="Text">ତୁମେ ସିନା ଭଗବାନଙ୍କୁ ଦେଖି ପାରୁ ନାହଁ, ଭଗବାନ କିନ୍ତୁ ତୁମକୁ ନିରନ୍ତର ଦେଖୁଛନ୍ତି ॥ ୧୭୩ ॥</p>
<p class="Chapter-End-Text">• • • •</p>
<p class="Text"><span>ଯାହା ଆସିଛି, ତାହା ଅବଶ୍ୟ ଚାଲିଯିବ</span><span>—</span><span>ଏହା ଅକାଟ୍ୟ ନିୟମ ॥ ୧୭୪ ॥ </span></p>
<p class="Chapter-End-Text">• • • •</p>
<p class="Text">କାଳରୂପକ ଅଗ୍ନିରେ ସବୁକିଛି ନିରନ୍ତର ଭସ୍ମୀଭୂତ ହେଉଛି, ପୁଣି କାହା ଉପରେ ଭରସା କରିବା ? କ’ଣ ଇଚ୍ଛା କରିବା ? ॥ ୧୭୫ ॥ </p>
<p class="Chapter-End-Text">• • • •</p>
<p class="Text">ବିଚାର କର ଯେ ଆମର ନିଜର କିଏ ? ଏବେ ମୃତ୍ୟୁକାଳ ଆସିଗଲେ କେହି ଆମର ସହାୟ ହୋଇ ପାରିବ କି ? ॥ ୧୭୬ ॥ </p>
<p class="Chapter-End-Text">• • • •</p>
<p class="Text">ଜନ୍ମଦିନ ଆସିଲେ ଲୋକେ ଆନନ୍ଦ ଉତ୍ସବ କରି ଭାବନ୍ତି, ଆମେ ଏତେ ବଡ଼ ହୋଇଗଲୁ ! କିନ୍ତୁ ପ୍ରକୃତରେ ଆମେ ବଡ଼ ହୋଇଗଲୁ ନାହିଁ, ବରଂ ଏତେ ବର୍ଷ ମରିଗଲୁ ଅର୍ଥାତ୍ ଆମ ଆୟୁରୁ ସେତିକି ବର୍ଷ ସରିଗଲା। ମୃତ୍ୟୁ ସେତିକି ପାଖେଇ ଆସିଲା ॥ ୧୭୭ ॥ </p>
<p class="Chapter-End-Text">• • • •</p>
<p class="Text"><span>ପିଲାଟିଏ ଜନ୍ମ ହୋଇଗଲେ, ସେ ବଡ଼ ହେବ କି ନାହିଁ ସନ୍ଦେହ, ପଢ଼ିବ କି ନାହିଁ ସନ୍ଦେହ, ତା’ର ବାହାଘର ହେବ କି ନାହିଁ ସନ୍ଦେହ, ତା’ର ପିଲାପିଲି ହେବେ କି ନାହିଁ ସନ୍ଦେହ, ସେ ଧନୀ ହେବ କି ନାହିଁ ସନ୍ଦେହ। ସବୁ କଥାରେ ସନ୍ଦେହ। କିନ୍ତୁ ସେ ମରିବ କି ନାହିଁ</span><span>—</span><span>ଏଥିରେ କୌଣସି ସନ୍ଦେହ ନାହିଁ ! ॥ ୧୭୮ ॥</span></p>
<p class="Chapter-End-Text para-style-override-2">• • • •<span></span></p>


<p class="Page-Break"> </p>
<p class="Heading" id="toc_marker-15">ତତ୍ତ୍ୱଜ୍ଞାନ</p>
<p class="Text">ପରମାତ୍ମତତ୍ତ୍ୱର ଜ୍ଞାନ ହେଉଛି କରଣନିରପେକ୍ଷ। ତେଣୁ ତାହାକୁ ନିଜ ଦ୍ୱାରା ହିଁ ଅନୁଭବ କରାଯାଇପାରେ। ଇନ୍ଦ୍ରିୟ, ମନ, ବୁଦ୍ଧି ଇତ୍ୟାଦି ଦ୍ୱାରା ତାହାକୁ ଅନୁଭବ କରିବା ସମ୍ଭବପର ନୁହେଁ ॥ ୧୭୯ ॥ </p>
<p class="Chapter-End-Text"><span>• • • •</span></p>
<p class="Text">ନାଶବାନ୍ ବସ୍ତୁ ସତ୍ୟ ପ୍ରତୀତ ହେଉଥିବା ପର୍ଯ୍ୟନ୍ତ ବୋଧପ୍ରାପ୍ତି ହୋଇ ପାରିବ ନାହିଁ ॥ ୧୮୦ ॥</p>
<p class="Chapter-End-Text"><span>• • • •</span></p>
<p class="Text">ବୋଧପ୍ରାପ୍ତି ହୋଇଗଲେ ନିଜଠାରେ କୌଣସି ଦୋଷ ରହେ ନାହିଁ କି ଗୁଣ (ବିଶେଷତ୍ୱ) ଦେଖାଯାଏ ନାହିଁ ॥ ୧୮୧ ॥ </p>
<p class="Chapter-End-Text"><span>• • • •</span></p>
<p class="Text">ଯାହା ଆମର ସ୍ୱରୂପ ନୁହେଁ, ତାହାକୁ ତ୍ୟାଗ କରିଦେଲେ ଅର୍ଥାତ୍ ସେଥିରୁ ସମ୍ବନ୍ଧ ତୁଟାଇଦେଲେ ଆମକୁ ସରୂପବୋଧ ହୋଇଯିବ ॥ ୧୮୨ ॥ </p>
<p class="Chapter-End-Text"><span>• • • •</span></p>
<p class="Text">ସାଧକ ମନରେ ଦ୍ୱୈତ, ଅଦ୍ୱୈତ ପ୍ରଭୃତି କୌଣସି ମତ ପ୍ରତି ଆଗ୍ରହ ରହିବା ଠିକ୍ ନୁହେଁ। ଆଗ୍ରହ ରହିଲେ ବୋଧପ୍ରାପ୍ତି ହୁଏ ନାହିଁ ॥ ୧୮୩ ॥ </p>
<p class="Chapter-End-Text"><span>• • • •</span></p>
<p class="Text">ଅହମ୍ ଥିବାପର୍ଯ୍ୟନ୍ତ ତତ୍ତ୍ୱଜ୍ଞାନ ହୋଇଗଲା ବୋଲି ଅଭିମାନ ହୋଇପାରେ, କିନ୍ତୁ ପ୍ରକୃତରେ ତତ୍ତ୍ୱଜ୍ଞାନ ହୋଇ ନ ଥାଏ ॥ ୧୮୪ ॥ </p>
<p class="Chapter-End-Text"><span>• • • •</span></p>
<p class="Text">ନିଜଠାରେ ରାଗ-ଦ୍ୱେଷ ଥିବାପର୍ଯ୍ୟନ୍ତ ବୋଧପ୍ରାପ୍ତି ହୋଇ ନ ଥାଏ, କେବଳ ସେ ବିଷୟରେ ଶିଖାଣିଆ ଜ୍ଞାନ ହୋଇଯାଇଥାଏ ॥ ୧୮୫ ॥ </p>
<p class="Chapter-End-Text"><span>• • • •</span></p>
<p class="Text">ତତ୍ତ୍ୱଜ୍ଞାନ ଲାଭ କରିବାକୁ ଅନେକ ଜନ୍ମ ଲାଗେ ନାହିଁ। ତୀବ୍ର ଅଭିଳାଷ ଥିଲେ ତାହା ମିନିଟିଏ ମଧ୍ୟରେ ହୋଇପାରେ; କାରଣ ତତ୍ତ୍ୱ ସଦା-ସର୍ବଦା ବିଦ୍ୟମାନ ॥ ୧୮୬ ॥ </p>
<p class="Chapter-End-Text"><span>• • • •</span></p>
<p class="Text">ତତ୍ତ୍ୱଜ୍ଞାନ ଅଭ୍ୟାସ ଦ୍ୱାରା ହୁଏ ନାହିଁ, ବରଂ ନିଜ ବିବେକକୁ ମହତ୍ତ୍ୱ ଦେଲେ ହୋଇଥାଏ। ଅଭ୍ୟାସ ଦ୍ୱାରା ଏକ ନୂତନ ଅବସ୍ଥା ସୃଷ୍ଟି ହୁଏ, ତତ୍ତ୍ୱ ମିଳେ ନାହିଁ ॥ ୧୮୭ ॥ </p>
<p class="Chapter-End-Text"><span>• • • •</span></p>
<p class="Text">ତତ୍ତ୍ୱଜ୍ଞାନ ନ ହେବା ପର୍ଯ୍ୟନ୍ତ ପ୍ରାଣୀ ଜଣେ ବନ୍ଦୀ ସଦୃଶ। ବନ୍ଦୀର ଲକ୍ଷଣ ହେଉଛି ଯେ ସେ ତା’ ନିଜ ଇଚ୍ଛାରେ ପାପକର୍ମ କରେ ଓ ଅନ୍ୟର ଇଚ୍ଛାରେ ଦୁଃଖ ଭୋଗେ ॥ ୧୮୮ ॥ </p>
<p class="Chapter-End-Text"><span>• • • •</span></p>
<p class="Text">‘ମୁଁ ବ୍ରହ୍ମ’<span>—</span>ଏହା ଅନୁଭବ ନୁହେଁ, ଏହା ଅହଂଗ୍ରହ-ଉପାସନା। ତତ୍ତ୍ୱଜ୍ଞାନ ହୋଇଗଲେ ‘ମୁଁ ବ୍ରହ୍ମ’ ବୋଲି ଅନୁଭବ ହୁଏ ନାହିଁ ॥ ୧୮୯ ॥ </p>
<p class="Chapter-End-Text"><span>• • • •</span></p>
<p class="Text">ତତ୍ତ୍ୱଜ୍ଞାନ ହୋଇଗଲେ କାମ-କ୍ରୋଧାଦି ବିକାର ସମୂଳେ ନଷ୍ଟ ହୋଇଯାଏ ॥ ୧୯୦ ॥ </p>
<p class="Chapter-End-Text"><span>• • • •</span></p>
<p class="Text">ଆମ ଦୃଷ୍ଟିରେ ଅସତ୍୷ର ସତ୍ତା ଥିବାପର୍ଯ୍ୟନ୍ତ ବିବେକ ରହିଥାଏ। ଅସତ୍୷ର ସତ୍ତା ନଷ୍ଟ ହୋଇଗଲେ ବିବେକ ହିଁ ତତ୍ତ୍ୱଜ୍ଞାନରେ ପରିଣତ ହୋଇଯାଏ ॥ ୧୯୧ ॥ </p>
<p class="Chapter-End-Text"><span>• • • •</span></p>
<p class="Text">ନିଜଠାରେ ଓ ଅନ୍ୟମାନଙ୍କ ଠାରେ ନିର୍ଦ୍ଦୋଷତା ଅନୁଭବ ହେବାହିଁ ତତ୍ତ୍ୱଜ୍ଞାନ ବା ଜୀବନ୍ମୁକ୍ତି ॥ ୧୯୨ ॥ </p>
<p class="Chapter-End-Text"><span>• • • •</span></p>
<p class="Text">ତତ୍ତ୍ୱଜ୍ଞାନ ହୋଇଗଲେ ଜ୍ଞାନୀ ପୁରୁଷ ପରିସ୍ଥିତିରୁ ମୁକ୍ତ ହୋଇଯାଏ ନାହିଁ, ବରଂ ପରିସ୍ଥିତିଜନିତ ସୁଖ-ଦୁଃଖରୁ ମୁକ୍ତ ହୋଇଯାଏ ॥ ୧୯୩ ॥ </p>
<p class="Chapter-End-Text"><span>• • • •</span></p>
<p class="Text">ତତ୍ତ୍ୱଜ୍ଞାନ ଶରୀରକୁ ନଷ୍ଟ କରେ ନାହିଁ, ଏହା ଶରୀର ସହିତ ଥିବା ସମ୍ବନ୍ଧକୁ ଅର୍ଥାତ୍ ଅହଂତ୍ୱ ଓ ମମତ୍ୱକୁ ନଷ୍ଟ କରିଦିଏ ॥ ୧୯୪ ॥ </p>
<p class="Chapter-End-Text"><span>• • • •</span></p>
<p class="Text">ତତ୍ତ୍ୱଜ୍ଞାନ ଅର୍ଥାତ୍ ଅଜ୍ଞାନନାଶ ଥରେ ହୁଏ ଓ ସବୁଦିନ ପାଇଁ ହୋଇଯାଏ ॥ ୧୯୫ ॥ </p>
<p class="Chapter-End-Text"><span>• • • •</span></p>
<p class="Text">ବସ୍ତୁସ୍ଥିତି ଯେପରି, ତାହାକୁ ଠିକ୍ ସେହିପରି ଅନୁଭବ କରିବାର ନାମ ‘ଜ୍ଞାନ’ ଏବଂ ବିପରୀତ ଧାରଣା କରିବାର ନାମ ‘ଅଜ୍ଞାନ’ ॥ ୧୯୬ ॥</p>
<p class="Chapter-End-Text para-style-override-2"><span>• • • •</span><span></span></p>


<p class="Page-Break"> </p>
<p class="Heading" id="toc_marker-16">ତ୍ୟାଗ</p>
<p class="Text">ପୂର୍ଣ୍ଣ ତ୍ୟାଗ ସେତେବେଳେ ହିଁ ହୋଇଥାଏ, ଯେତେବେଳେ ତ୍ୟାଗ ପାଇଁ ମନରେ ଲେଶମାତ୍ର ଅଭିମାନ ଆସେ ନାହିଁ। ଅଭିମାନ ଆସେ ଅନ୍ତଃକରଣରେ ତ୍ୟାଜ୍ୟ ବସ୍ତୁର ମହତ୍ତ୍ୱ ଅଙ୍କିତ ହେଲେ। ଏଣୁ ବସ୍ତୁ ତ୍ୟାଗ କରିବା ଅପେକ୍ଷା ତାହାର ମହତ୍ତ୍ୱ ତ୍ୟାଗ କରିବା ଶ୍ରେଷ୍ଠ ॥ ୧୯୭ ॥ </p>
<p class="Chapter-End-Text"><span>• • • •</span></p>
<p class="Text">କାହା ସହିତ କୌଣସି ପ୍ରକାର ତିଳେମାତ୍ର ପ୍ରୟୋଜନ ଥିବାପର୍ଯ୍ୟନ୍ତ ପ୍ରକୃତ ତ୍ୟାଗ ହୋଇ ନ ଥାଏ ॥ ୧୯୮ ॥ </p>
<p class="Chapter-End-Text"><span>• • • •</span></p>
<p class="Text">କାମ, କ୍ରୋଧ, ଅହଂତ୍ୱ, ମମତ୍ୱ ଇତ୍ୟାଦିକୁ ଆମେ ଧରି ରଖିବାର କୌଶଳ ଜାଣିଛି ମାନେ ଏଗୁଡ଼ିକୁ ତ୍ୟାଗ କରିବାର କୌଶଳ ମଧ୍ୟ ଜାଣିଛେ। ମାତ୍ର ଏଗୁଡ଼ିକୁ ଆମେ ଛାଡ଼ିବାକୁ ଚାହୁଁ ନ ଥିବାରୁ ନିଜଠାରେ ତ୍ୟାଗ କରିବାର ଅସମର୍ଥତା ଜଣାପଡ଼ୁଛି ॥ ୧୯୯ ॥ </p>
<p class="Chapter-End-Text"><span>• • • •</span></p>
<p class="Text">ବସ୍ତୁ ତ୍ୟାଗ କରିଦେଲେ ମୁକ୍ତି ମିଳେ ନାହିଁ, ଇଚ୍ଛା ତ୍ୟାଗ କଲେ ହିଁ ମୁକ୍ତି ମିଳେ ॥ ୨୦୦ ॥ </p>
<p class="Chapter-End-Text"><span>• • • •</span></p>
<p class="Text">ଶରୀର କଦାପି ଆମ କାମରେ ଆସେ ନାହିଁ, ବରଂ ଶରୀରରୁ ମୁଁ ଓ ମୋର ଭାବ ତୁଟାଇବାରୂପକ ତ୍ୟାଗ ହିଁ ଆମ ପାଇଁ ଉପାଦେୟ ହୁଏ ॥ ୨୦୧ ॥ </p>
<p class="Chapter-End-Text"><span>• • • •</span></p>
<p class="Text">ଶରୀର ଓ ସଂସାର ଆପଣାଛାଏଁ ଛାଡ଼ି ଚାଲିଯାଉଥା’ନ୍ତି, କିନ୍ତୁ ଏହାଦ୍ୱାରା କଲ୍ୟାଣ ହୁଏ ନାହିଁ। ଛାଡ଼ି ଚାଲିଯାଉଥିବା ଜିନିଷକୁ ନିଜେ ଛାଡ଼ିଦେଲେ ଏବଂ ସେଥିରୁ ମୁଁ ଓ ମୋର-ଭାବ କାଟିଦେଲେ ଯାଇ କଲ୍ୟାଣ ହୁଏ ॥ ୨୦୨ ॥ </p>
<p class="Chapter-End-Text"><span>• • • •</span></p>
<p class="Text">ଅନ୍ତଃକରଣରେ ପଇସାର ମହତ୍ତ୍ୱ ରହିଥିବାରୁ ହିଁ ତାହାକୁ ତ୍ୟାଗ କରିବାରେ ବିଶେଷତ୍ୱ ଦେଖାଯାଏ ଏବଂ ତ୍ୟାଗ ପାଇଁ ଅଭିମାନ ଜାତ ହୁଏ। ଅତଏବ ତ୍ୟାଗର ଅଭିମାନରେ ପଇସାର ମହତ୍ତ୍ୱ ରହିଛି ବୋଲି ବୁଝିବାକୁ ହେବ ॥ ୨୦୩ ॥ </p>
<p class="Chapter-End-Text"><span>• • • •</span></p>
<p class="Text">କୌଣସି ପଦାର୍ଥକୁ ତ୍ୟାଗ କରିଦେଲେ ଆମର ଉନ୍ନତି ହେବା ସଙ୍ଗେ ସଙ୍ଗେ ସେହି ପଦାର୍ଥଟି ମଧ୍ୟ ପବିତ୍ର ହୋଇଯାଏ ଏବଂ ତାହାକୁ ଭୋଗ କଲେ ଆମର ପତନ ହେବା ସଙ୍ଗେ ସଙ୍ଗେ ପଦାର୍ଥର ମଧ୍ୟ ବିନାଶ ଘଟେ ॥ ୨୦୪ ॥ </p>
<p class="Chapter-End-Text"><span>• • • •</span></p>
<p class="Text">ମନୁଷ୍ୟ ନିଜେ ଭୋଗୀ ହୋଇ ଅନ୍ୟକୁ ତ୍ୟାଗୀରୂପେ ଦେଖିବାକୁ ଚାହେଁ<span>—</span>ଏହା ଅନ୍ୟାୟ। ତାକୁ ଯଦି ତ୍ୟାଗୀ ବ୍ୟକ୍ତି ଭଲ ଲାଗୁଥାନ୍ତା, ତେବେ ସେ ନିଜେ ତ୍ୟାଗୀ ନ ହୁଅନ୍ତା କାହିଁକି ? ॥ ୨୦୫ ॥ </p>
<p class="Chapter-End-Text"><span>• • • •</span></p>
<p class="Text">ଯେଉଁ ତ୍ୟାଗରେ ତ୍ୟାଗରୂପୀ ବୃତ୍ତି ମଧ୍ୟ ତ୍ୟକ୍ତ ହୋଇଯାଏ, ତାହାହିଁ ବାସ୍ତବ ତ୍ୟାଗ ॥ ୨୦୬ ॥</p>
<p class="Chapter-End-Text para-style-override-2"><span>• • • •</span><span></span></p>


<p class="Page-Break"> </p>
<p class="Heading" id="toc_marker-17">ଦେବା ଓ ନେବା</p>
<p class="Text">ସୁଖ ଗ୍ରହଣ କଲେ ଅନ୍ତଃକରଣ ଅଶୁଦ୍ଧ ହୋଇଯାଏ ଏବଂ ସୁଖ ପ୍ରଦାନ କଲେ ଅନ୍ତଃକରଣ ବିଶୁଦ୍ଧ ହୋଇଯାଏ ॥ ୨୦୭ ॥ </p>
<p class="Chapter-End-Text"><span>• • • •</span></p>
<p class="Text">ଏ ସଂସାର-ସାଗରକୁ ଆସି ଯିଏ ନେବାକୁ ଚାହେଁ, ସେ ବୁଡ଼ିଯାଏ। ଅନ୍ୟକୁ ଦେବାକୁ ଗ୍ରହୁଁଥିବା ବ୍ୟକ୍ତି ପାର ପାଇଯାଏ ॥ ୨୦୮ ॥ </p>
<p class="Chapter-End-Text"><span>• • • •</span></p>
<p class="Text">‘ଦେବା’ ଭାବନାରୁ ସମାଜରେ ଐକ୍ୟ ଓ ପ୍ରେମ ସ୍ଥାପିତ ହୁଏ ଏବଂ ‘ନେବା’ ଭାବନାରୁ ସଂଘର୍ଷ ସୃଷ୍ଟି ହୁଏ ॥ ୨୦୯ ॥ </p>
<p class="Chapter-End-Text"><span>• • • •</span></p>
<p class="Text">‘ଦେବା’ ଭାବନା ଉଦ୍ଧାର କରେ ଏବଂ ‘ନେବା’ ଭାବନା ପତନ କରେ ॥ ୨୧୦ ॥ </p>
<p class="Chapter-End-Text"><span>• • • •</span></p>
<p class="Text">ଶରୀରକୁ ‘ମୁଁ’, ‘ମୋର’ ଅଥବା ‘ମୋ ପାଇଁ’ ଭାବିବାରୁ ‘ନେବା’ ଭାବନା ସୃଷ୍ଟି ହୁଏ ॥ ୨୧୧ ॥</p>
<p class="Chapter-End-Text"><span>• • • •</span></p>
<p class="Text">କେବଳ ସେବା କରିବା ଉଦ୍ଦେଶ୍ୟରେ ଅନ୍ୟମାନଙ୍କ ସହିତ ସମ୍ବନ୍ଧ ରଖିବା ଉଚିତ। କାହାଠାରୁ କିଛି ପାଇବା ଉଦ୍ଦେଶ୍ୟରେ ସମ୍ବନ୍ଧ ରଖିଲେ ନିଶ୍ଚୟ ଦୁଃଖ ଭୋଗିବାକୁ ପଡ଼ିବ ॥ ୨୧୨ ॥ </p>
<p class="Chapter-End-Text"><span>• • • •</span></p>
<p class="Text">କାହାଠାରୁ କିଛି ନେଇ ଅନ୍ୟକୁ ଦେବା ଅପେକ୍ଷା କିଛି ନ ନେବାହିଁ ସର୍ବୋତ୍ତମ ॥ ୨୧୩ ॥</p>
<p class="Chapter-End-Text"><span>• • • •</span></p>
<p class="Text">କାହାଠାରୁ କିଛି ନେଇ ଦାନ କରିବା ଅପେକ୍ଷା କିଛି ନ ନେବା ଉତ୍ତମ। ମାତ୍ର ଏ କଥାକୁ ବୁଝିବା ଲୋକ ବହୁତ କମ୍ ! ॥ ୨୧୪ ॥ </p>
<p class="Chapter-End-Text"><span>• • • •</span></p>
<p class="Text">ସଂସାରରୁ କିଛି ନେବା ପାପ ଓ ସଂସାରକୁ ଦେବା ପୁଣ୍ୟ ଅଟେ ॥ ୨୧୫ ॥ </p>
<p class="Chapter-End-Text"><span>• • • •</span></p>
<p class="Text">ସୁଖ ଗ୍ରହଣ କରିବା ପାଇଁ ଏ ଶରୀର ବି ଆମର ଆପଣାର ନୁହେଁ ଏବଂ ସୁଖ ପ୍ରଦାନ କରିବା (ସେବା) ପାଇଁ ସମଗ୍ର ସଂସାର ଆମର ଆପଣାର ॥ ୨୧୬ ॥ </p>
<p class="Chapter-End-Text"><span>• • • •</span></p>
<p class="Text">ନେବାର ଇଚ୍ଛା ମନୁଷ୍ୟକୁ ଦାସ କରିଦିଏ ଏବଂ ଦେବାର ଇଚ୍ଛା ରହିଲେ ମନୁଷ୍ୟ ପ୍ରଭୁ ହୋଇଯାଏ ॥ ୨୧୭ ॥ </p>
<p class="Chapter-End-Text"><span>• • • •</span></p>
<p class="Text">‘ନେବା’ ଭାବନାରୁ ଭୋଗ ହୋଇଥାଏ ଏବଂ ‘ଦେବା’ ଭାବନାରୁ ଯୋଗ ହୋଇଥାଏ ॥ ୨୧୮ ॥ </p>
<p class="Chapter-End-Text"><span>• • • •</span></p>
<p class="Text">ଆବଶ୍ୟକତାନୁସାରେ ଶରୀରକୁ ଅନ୍ତ୍ର-ଜଳ-ବସ୍ତ୍ର ଯୋଗାଇ ଦେବା ଯଥାର୍ଥ, କିନ୍ତୁ ନିଜକୁ ଶରୀର ଭାବି ଅନ୍ନ-ଜଳ-ବସ୍ତ୍ର ଗ୍ରହଣ କରିବା ଅନୁଚିତ। ନେବାହିଁ ବନ୍ଧନ ଓ ଦେବାହିଁ ମୁକ୍ତି ॥ ୨୧୯ ॥ </p>
<p class="Chapter-End-Text para-style-override-2"><span>• • • •</span><span></span></p>


<p class="Page-Break"> </p>
<p class="Heading" id="toc_marker-18">ଦୋଷ (ବିକାର)</p>
<p class="Text">ସମସ୍ତଙ୍କ ଜୀବନ ସମ୍ପୂର୍ଣ୍ଣ ନିର୍ଦ୍ଦୋଷ ହୋଇ ପାରିବ, କିନ୍ତୁ କାହାରି ଜୀବନ ସମ୍ପୂର୍ଣ୍ଣ ଦୋଷଯୁକ୍ତ ହୋଇ ପାରିବ ନାହିଁ, କାରଣ ଭଗବାନଙ୍କର ଅଂଶ ହୋଇଥିବାରୁ ଜୀବ ସ୍ୱୟଂ ନିର୍ଦ୍ଦୋଷ। ଦୋଷ ହେଉଛି ଆଗନ୍ତୁକ ଏବଂ ତାହା ନାଶବାନ୍୷ର ସଙ୍ଗରୁ ଆସିଥାଏ ॥ ୨୨୦ ॥ </p>
<p class="Chapter-End-Text"><span>• • • •</span><span></span></p>
<p class="Text">ସାଧକ ଯେତେବେଳେ ନିଜର ଦୋଷଗୁଡ଼ିକୁ ଦୋଷରୂପରେ ଦେଖି ଦୁଃଖୀ ହୋଇପଡ଼େ ଏବଂ ସେଗୁଡ଼ିକର ସ୍ଥାୟିତ୍ୱ ତା’ ପାଇଁ ଅସହ୍ୟ ବୋଧ ହୁଏ, ସେତେବେଳେ ତା’ର ଦୋଷ ଆଉ ତିଷ୍ଠି ରହିପାରେ ନାହିଁ। ଭଗବାନଙ୍କ କୃପା ସେହି ଦୋଷଗୁଡ଼ିକୁ ଅଗ୍ନିରେ ନଷ୍ଟ କରିଦିଏ ॥ ୨୨୧ ॥ </p>
<p class="Chapter-End-Text"><span>• • • •</span><span></span></p>
<p class="Text">ସମସ୍ତ ବିକାର ନାଶବାନ୍୷କୁ ମହତ୍ତ୍ୱ ଦେବାରୁ ଜାତ ହେଇଥାଏ ॥ ୨୨୨ ॥ </p>
<p class="Chapter-End-Text"><span>• • • •</span><span></span></p>
<p class="Text">ଠକିବା ଦୋଷାବହ, ଠକାମିରେ ପଡ଼ିଯିବା ଦୋଷାବହ ନୁହେଁ ॥ ୨୨୩ ॥ </p>
<p class="Chapter-End-Text"><span>• • • •</span><span></span></p>
<p class="Text">ସମସ୍ତଙ୍କ ପ୍ରତି ଭଗବଦ୍ଭାବ ରଖିଲେ ସମସ୍ତ ବିକାର ବିନଷ୍ଟ ହୋଇଯାଏ ॥ ୨୨୪ ॥</p>
<p class="Chapter-End-Text"><span>• • • •</span><span></span></p>
<p class="Text">ସନ୍ତୋଷ ଦ୍ୱାରା କାମ, କ୍ରୋଧ ଓ ଲୋଭ ତିନିହେଁ ନଷ୍ଟ ହୋଇଯାଆନ୍ତି ॥ ୨୨୫ ॥ </p>
<p class="Chapter-End-Text"><span>• • • •</span><span></span></p>
<p class="Text">ଦୋଷର କୌଣସି ସ୍ୱତନ୍ତ୍ର ସତ୍ତା ନାହିଁ। ଗୁଣର ନ୍ୟୂନତାର ନାମ ହିଁ ଦୋଷ ଏବଂ ସେହି ନ୍ୟୂନତା ଅସତ୍୷କୁ ସତ୍ତା ଓ ମହତ୍ତ୍ୱ ଦେବା ଯୋଗୁଁ ଆସିଥାଏ ॥ ୨୨୬ ॥ </p>
<p class="Chapter-End-Text"><span>• • • •</span><span></span></p>
<p class="Text">ସବୁ ବିକାର ବିକାରୀ (ଶରୀର)ଠାରେ ଆସିଥାଏ, ନିର୍ବିକାର (ରୂପ)ରେ କୌଣସି ବିକାର ନାହିଁ ॥ ୨୨୭ ॥ </p>
<p class="Chapter-End-Text"><span>• • • •</span><span></span></p>
<p class="Text"><span>ଗୋଟିଏମାତ୍ର ମୂଳ ଦୋଷରୁ ସମସ୍ତ ଦୋଷ ଉତ୍ପନ୍ନ ହୁଏ, ତାହା ହେଉଛି</span><span>—</span><span>ସଂସାର ସହିତ ସମ୍ବନ୍ଧ। ସେହିପରି ଗୋଟିଏମାତ୍ର ମୂଳ ଗୁଣରୁ ସମସ୍ତ ଗୁଣ ପ୍ରକଟିତ ହୁଏ, ତାହା ହେଉଛି</span><span>—</span><span>ଭଗବାନଙ୍କ ସହ ସମ୍ବନ୍ଧ ॥ ୨୨୮ ॥ </span></p>
<p class="Chapter-End-Text"><span>• • • •</span></p>
<p class="Text">ଲୋଭ ଥୁବାରୁ ଆବଶ୍ୟକ ପଦାର୍ଥ ମିଳୁ ନାହିଁ ଏବଂ ମିଳିଥିବା ପଦାର୍ଥର ସଦୁପଯୋଗ ହୋଇପାରୁ ନାହିଁ ॥ ୨୨୯ ॥</p>
<p class="Chapter-End-Text para-style-override-2"><span>• • • •</span><span></span></p>


<p class="Page-Break"> </p>
<p class="Heading" id="toc_marker-19">ଦୋଷଦୃଷ୍ଟି</p>
<p class="Text">ନିଜଠାରେ ଗୁଣ ପାଇଁ ଅଭିମାନ ରହିବାରୁ ଅନ୍ୟମାନଙ୍କ ଠାରେ ଦୋଷ ଦେଖାଯାଉଛି ଏବଂ ଅନ୍ୟମାନଙ୍କ ଠାରେ ଦୋଷ ଦେଖାଯିବାରୁ ନିଜର ଅଭିମାନ ପୁଷ୍ଟ ହେଉଛି ॥ ୨୩୦ ॥ </p>
<p class="Chapter-End-Text"><span>• • • •</span></p>
<p class="Text">ଯେଉଁ ସାଧକ ନିଜ ଦୋଷ ଦୂର କରିବାକୁ ଚାହୁଁଥାଏ, ତା’ ପକ୍ଷେ ଅନ୍ୟର ଦୋଷ ଦେଖିବା ଅନୁଚିତ। ଅନ୍ୟର ଦୋଷ ଦେଖିବା ଫଳରେ ନିଜର ଦୋଷଗୁଡ଼ିକୁ ପୁଷ୍ଟି ମିଳିଥାଏ ଏବଂ ଅନ୍ୟର ଦୋଷ ସହିତ ସମ୍ବନ୍ଧ ହୋଇଯିବାରୁ ତା’ଠାରେ ନୂଆ ନୂଆ ଦୋଷ ଉତ୍ପନ୍ନ ହୋଇଥାଏ ॥ ୨୩୧ ॥ </p>
<p class="Chapter-End-Text"><span>• • • •</span></p>
<p class="Text">ଅନ୍ୟର ଦୋଷ ଦେଖିଲେ ଆମର ମଙ୍ଗଳ ହୁଏ ନାହିଁ କି ଅନ୍ୟର ମଧ୍ୟ ମଙ୍ଗଳ ହୁଏ ନାହିଁ ॥୨୩୨॥ </p>
<p class="Chapter-End-Text"><span>• • • •</span></p>
<p class="Text">ଯେଉଁ ଲୋକର ଅନ୍ତଃକରଣ ଯେତେ ଦୋଷଯୁକ୍ତ ବା ମଳିନ, ତାକୁ ଅନ୍ୟମାନଙ୍କ ଠାରେ ସେତେ ଅଧିକ ଦୋଷ ଦେଖାଯାଏ, ବେତାରଯନ୍ତ୍ର ଶବ୍ଦତରଙ୍ଗକୁ ଧରିଲା ପରି ମଳିନ ଅନ୍ତଃକରଣ ହିଁ ଦୋଷକୁ ଧରିଥାଏ ॥ ୨୩୩ ॥ </p>
<p class="Chapter-End-Text"><span>• • • •</span></p>
<p class="Text">ଯଦି ତୁମେ ଚାହୁଁଛ ଯେ କେହି ତୁମକୁ ଖରାପ ନ ଭାବୁ, ତେବେ ତୁମର ମଧ୍ୟ କାହାରିକୁ ଖରାପ ଭାବିବାର ଅଧିକାର ନାହିଁ ॥ ୨୩୪ ॥ </p>
<p class="Chapter-End-Text"><span>• • • •</span></p>
<p class="Text">କାହାରିକୁ ଖରାପ ନ ଭାବିଲେ ଭଲଗୁଣ ଅନ୍ତରରୁ ଆପଣାଛାଏଁ ପ୍ରକଟିତ ହୁଏ। ଅନ୍ତରରୁ ପ୍ରକଟିତ ଭଲଗୁଣ ସୁଦୃଢ଼ ଓ ବ୍ୟାପକ ହୋଇଥାଏ ॥ ୨୩୫ ॥ </p>
<p class="Chapter-End-Text"><span>• • • •</span></p>
<p class="Text">ଯଦି ନିଜର ନିର୍ଦ୍ଦୋଷତାକୁ ସୁରକ୍ଷିତ ରଖିବାକୁ ଚାହୁଁଛି, ତେବେ କାହାରିଠାରେ ଦୋଷ ଦେଖ ନାହିଁ, ନିଜଠାରେ ଦେଖ ନାହିଁ କି ଅନ୍ୟଠାରେ ଦେଖ ନାହିଁ ॥ ୨୩୬ ॥</p>
<p class="Chapter-End-Text"><span>• • • •</span></p>
<p class="Text">ଅନ୍ୟକୁ ନିର୍ଦ୍ଦୋଷ କରି ଗଢ଼ିତୋଳିବା ଭାବନାରେ ତା’ର ଦୋଷ ଦେଖିବା ଖରାପ ନୁହେଁ। ଖରାପ ହେଉଛି<span>—</span>ଅନ୍ୟର ଦୋଷ ଦେଖି ଖୁସି ହେବା ॥ ୨୩୭ ॥ </p>
<p class="Chapter-End-Text"><span>• • • •</span></p>
<p class="Text">ସମସ୍ତଙ୍କର ସ୍ୱରୂପ ସ୍ୱାଭାବିକଭାବେ ନିର୍ଦ୍ଦୋଷ। ଏଣୁ ପୁତ୍ର, ଶିଷ୍ୟ ପ୍ରଭୃତିଙ୍କୁ ସ୍ୱରୂପତଃ ନିର୍ଦ୍ଦୋଷ ମନେକରି ଏବଂ ସେମାନଙ୍କ ଠାରେ ଦେଖାଯାଉଥିବା ଦୋଷଗୁଡ଼ିକୁ ଆଗନ୍ତୁକ ମନେକରି ସେମାନଙ୍କୁ ଶିକ୍ଷା ଦେବା ସଙ୍ଗେ ସଙ୍ଗେ ସେମାନଙ୍କର ଆଗନ୍ତୁକ ଦୋଷକୁ ଦୂର କରିବା ପାଇଁ ଚେଷ୍ଟା କରିବା ଉଚିତ ॥ ୨୩୮ ॥ </p>
<p class="Chapter-End-Text"><span>• • • •</span></p>
<p class="Text">ଆମେ ଯଦି କାହାଠାରେ କୌଣସି ଦୋଷ ଅଛି ବୋଲି ମାନିବା, ତା’ଠାରେ ସେହି ଦୋଷଗୁଡ଼ିକ ଆସିଯିବ; କାରଣ ତା’ଠାରେ ଦୋଷ ଦେଖିବା ଦ୍ୱାରା ଆମର ତ୍ୟାଗ, ତପ, ବଳ ଇତ୍ୟାଦି ମଧ୍ୟ ସେହି ଦୋଷକୁ ଉତ୍ପନ୍ନ କରିବାରେ ସ୍ୱାଭାବିକ ସହାୟକ ହୋଇଯିବେ, ଫଳରେ ସେହି ବ୍ୟକ୍ତି ଦୋଷୀ ହୋଇଯିବ ଏବଂ ଆମର ମଧ୍ୟ କ୍ଷତି ହେବ ॥ ୨୩୯ ॥</p>
<p class="Chapter-End-Text para-style-override-2"><span>• • • •</span><span></span></p>


<p class="Page-Break"> </p>
<p class="Heading" id="toc_marker-20">ଧନ</p>
<p class="Text">ଧନକୁ ସବୁଠୁ ଶ୍ରେଷ୍ଠ ମଣିବା ବୁଦ୍ଧି ଭ୍ରଷ୍ଟ ହେବାର ଲକ୍ଷଣ ॥ ୨୪୦ ॥ </p>
<p class="Chapter-End-Text">• • • •</p>
<p class="Text">ଧର୍ମ ପାଇଁ ଧନ ଦରକାର ନାହିଁ, ମନ ଦରକାର ॥ ୨୪୧ ॥ </p>
<p class="Chapter-End-Text">• • • •</p>
<p class="Text">ଧନ କାହାକୁ ନିଜର ଦାସ କରାଏ ନାହିଁ, ବରଂ ବ୍ୟକ୍ତି ନିଜେହିଁ ଧନର ଦାସ ହୋଇ ନିଜର ପତନ କରେ ॥ ୨୪୨ ॥ </p>
<p class="Chapter-End-Text">• • • •</p>
<p class="Text">ଧନ ରଖି କେହି ଶେଠ ହୋଇଯାଏ ନାହିଁ, ବରଂ କାଙ୍ଗାଳ ହୋଇଯାଏ ! ଯିଏ ଶ୍ରେଷ୍ଠ ଅର୍ଥାତ୍ ଯାହାର କେବେହେଲେ କିଛି ଆବଶ୍ୟକ ନ ଥାଏ, ସେହିଁ ବାସ୍ତବରେ ଶେଠ ॥ ୨୪୩ ॥ </p>
<p class="Chapter-End-Text">• • • •</p>
<p class="Text">ଏବେ ଯେଉଁ ଧନ ମିଳୁଛି, ତାହା ବର୍ତ୍ତମାନ କର୍ମର ଫଳ ନୁହେଁ, ପ୍ରାରବ୍ଧର ଫଳ। ବର୍ତ୍ତମାନକାଳରେ ଧନ ପାଇଁ ଯେଉଁ ମିଥ୍ୟା, କପଟ, ବିଶ୍ୱାସଘାତକତା, ଚୋରି ଇତ୍ୟାଦି କରାଯାଉଛି, ତାହାର ଫଳ (ଦଣ୍ଡ) ଭବିଷ୍ୟତରେ ମିଳିବ ! ॥ ୨୪୪ ॥ </p>
<p class="Chapter-End-Text">• • • •</p>
<p class="Text">ଅନ୍ୟାୟପୂର୍ବକ ଉପାର୍ଜିତ ଧନ ଯେ ଆମ କାମରେ ଲାଗିଯିବ, ସେପରି କୌଣସି ନିୟମ ନାହିଁ, କିନ୍ତୁ ସେଥିପାଇଁ ଦଣ୍ଡ ଅବଶ୍ୟ ଭୋଗିବାକୁ ପଡ଼ିବ ॥ ୨୪୫ ॥ </p>
<p class="Chapter-End-Text">• • • •</p>
<p class="Text">ଯେଉଁ ପାରମାର୍ଥିକ କାର୍ଯ୍ୟରେ ଧନ ଦରକାର ହୁଏ, ସେଠାରେ ପରମାର୍ଥ ନ ଥାଏ; ସେଠାରେ ବରଂ ଧନର ଦାସତ୍ୱ ସ୍ୱୀକାର କରାଯାଇଥାଏ ॥ ୨୪୬ ॥ </p>
<p class="Chapter-End-Text">• • • •</p>
<p class="Text">ନିଜର ଦୁଃଖ ଦୂର କରିବା ପାଇଁ ଆମେ ଯେପରି ଟଙ୍କା ଖର୍ଚ୍ଚ କରୁ, ଅନ୍ୟର ଦୁଃଖ ଦୂର କରିବା ପାଇଁ ମଧ୍ୟ ସେହିପରି ଟଙ୍କା ଖର୍ଚ୍ଚ କରିବାକୁ ହେବ। ତେବେଯାଇ ଆମେ ଟଙ୍କା ରଖିବାର ଅଧିକାରୀ ହୋଇ ପାରିବା ॥ ୨୪୭ ॥ </p>
<p class="Chapter-End-Text">• • • •</p>
<p class="Text">ଧନ ଉପାର୍ଜନ ପାଇଁ ମିଥ୍ୟା, କପଟ, ବିଶ୍ୱାସଘାତକତା ଇତ୍ୟାଦି କରିବା ଦ୍ୱାରା ଯେତେ କ୍ଷତି ହୁଏ, ଲାଭ ସେତିକି ହୁଏ ନାହିଁ ଅର୍ଥାତ୍ ସେହି ଅନୁପାତରେ ଧନ ମିଳେ ନାହିଁ ଏବଂ ଯେତିକି ମିଳେ, ସବୁତକ କାମରେ ଲାଗିପାରେ ନାହିଁ। ଅତଏବ ସାମାନ୍ୟ ଲୋଭରେ ପଡ଼ି ଏତେ କ୍ଷତି କରିବା କେଉଁ ବୁଦ୍ଧିମତ୍ତା ! ॥ ୨୪୮ ॥ </p>
<p class="Chapter-End-Text">• • • •</p>
<p class="Text">ମରିଗଲେ ସାଥିରେ ସ୍ୱଭାବ ହିଁ ଯିବ, ଧନ ଯିବ ନାହିଁ। କିନ୍ତୁ ମନୁଷ୍ୟ ଆଜି ସ୍ୱଭାବ ଖରାପ କରି ଧନ ସଂଗ୍ରହ କରିବାରେ ଲାଗିଛି। ଧନ୍ୟ ତା’ ବୁଦ୍ଧିମତ୍ତାକୁ ! ॥ ୨୪୯ ॥ </p>
<p class="Chapter-End-Text">• • • •</p>
<p class="Text">ଧନ ମିଳିଗଲେ ବ୍ୟକ୍ତି ସ୍ୱାଧୀନ ହୋଇଯାଏ ନାହିଁ, ବରଂ ଧନର ଅଧୀନ ହୋଇ ପରାଧୀନ ହୋଇଯାଏ; କାରଣ ଧନ ମଧ୍ୟ ‘ପର’ ॥ ୨୫୦ ॥ </p>
<p class="Chapter-End-Text"><span>• • • •</span><span></span></p>
<p class="Text">ଧନ ଥାଇ ମଧ୍ୟ ମନୁଷ୍ୟ ସାଧୁ ହୋଇପାରେ, କିନ୍ତୁ ଧନର ଲାଳସା ଥାଇ କେହି ସାଧୁ ହୋଇ ପାରିବ ନାହିଁ ॥ ୨୫୧ ॥ </p>
<p class="Chapter-End-Text"><span>• • • •</span><span></span></p>
<p class="Text">ଧନ ମିଳିଗଲେ ଦାରିଦ୍ର୍ୟ ଦୂର ହୋଇଯାଏ ନାହିଁ, ବରଂ ଧନଲାଭର ଇଚ୍ଛା ଛାଡ଼ିଦେଲେ ଦାରିଦ୍ର୍ୟ ଦୂର ହୁଏ ॥ ୨୫୨ ॥ </p>
<p class="Chapter-End-Text"><span>• • • •</span><span></span></p>
<p class="Text">ମନୁଷ୍ୟର ସମ୍ମାନ ଧନ ବୃଦ୍ଧି ହେଲେ ବଢ଼େ ନାହିଁ, ଧର୍ମ ବୃଦ୍ଧି ହେଲେ ବଢ଼େ ॥ ୨୫୩ ॥ </p>
<p class="Chapter-End-Text"><span>• • • •</span><span></span></p>
<p class="Text">ଧନଠାରୁ ଶ୍ରେଷ୍ଠ ବସ୍ତୁ, ବସ୍ତୁଠାରୁ ଶ୍ରେଷ୍ଠ ମନୁଷ୍ୟ, ମନୁଷ୍ୟଠାରୁ ଶ୍ରେଷ୍ଠ ବିବେକ ଏବଂ ବିବେକଠାରୁ ଶ୍ରେଷ୍ଠ ସତ୍-ତତ୍ତ୍ୱ (ପରମାତ୍ମା)। ମାନବଜନ୍ମ ସେହି ସତ୍-ତତ୍ତ୍ୱକୁ ଉପଲବ୍ଧି କରିବା ପାଇଁ ହିଁ ମିଳିଛି ॥ ୨୫୪ ॥</p>
<p class="Chapter-End-Text para-style-override-2"><span>• • • •</span><span></span></p>


<p class="Page-Break"> </p>
<p class="Heading" id="toc_marker-21">ନାମଜପ</p>
<p class="Text">ସାଧକ କିଛି ବୁଝି ପାରୁ ନ ଥିଲେ ମଧ୍ୟ କୌଣସି ଯାଏଆସେ ନାହିଁ, ଭଗବାନଙ୍କ ଶରଣାପନ୍ନ ହୋଇ ସେ ଭଗବାନଙ୍କ ନାମଜପ ଆରମ୍ଭ କରିଦେବା ଉଚିତ ॥ ୨୫୫ ॥ </p>
<p class="Chapter-End-Text"><span>• • • •</span></p>
<p class="Text">ଭଗବାନଙ୍କ ନାମର ଜପ ଓ କୀର୍ତ୍ତନ କଳିଯୁଗ କବଳରୁ ମୁକୁଳାଇ ଉଦ୍ଧାର କରିବାରେ ସମର୍ଥ ॥ ୨୫୬ ॥ </p>
<p class="Chapter-End-Text"><span>• • • •</span></p>
<p class="Text">ନାମଜପ କଦାପି ବନ୍ଦ ନ ହେବାହିଁ ନାମଜପରେ ପ୍ରଗତି ହେବାର ପରିଚୟ ॥ ୨୫୭ ॥ </p>
<p class="Chapter-End-Text"><span>• • • •</span></p>
<p class="Text">ନାମଜପ କଲେହିଁ ନାମଜପ ପ୍ରତି ଅଭିରୁଚି ହୋଇଥାଏ ॥ ୨୫୮ ॥ </p>
<p class="Chapter-End-Text"><span>• • • •</span></p>
<p class="Text">ନାମଜପ ଅଭ୍ୟାସ ନୁହେଁ, ବରଂ ଏକପ୍ରକାର ଡାକ ବା ପ୍ରାର୍ଥନା। ଅଭ୍ୟାସରେ ଶରୀର, ଇନ୍ଦ୍ରିୟ ଓ ମନର ପ୍ରାଧାନ୍ୟ ଥିବାସ୍ଥଳେ ପ୍ରାର୍ଥନାରେ ସ୍ୱଂୟର ପ୍ରାଧାନ୍ୟ ଥାଏ ॥ ୨୫୯ ॥ </p>
<p class="Chapter-End-Text"><span>• • • •</span></p>
<p class="Text">ନାମଜପ ସକଳ ସାଧନାର ପୋଷକ ॥ ୨୬୦ ॥ </p>
<p class="Chapter-End-Text"><span>• • • •</span></p>
<p class="Text">ଭଗବାନଙ୍କ ନାମ ସମସ୍ତଙ୍କ ପାଇଁ ଖୋଲା ଓ ତାହାକୁ ଘୋଷିବା ପାଇଁ ସମସ୍ତଙ୍କ ପାଟିରେ ଜିଭ ରହିଛି, ତଥାପି ଲୋକେ ନରକକୁ ଯାଉଛନ୍ତି<span>—</span>ଏହା ବଡ଼ ଆଶ୍ଚର୍ଯ୍ୟର କଥା ! ॥ ୨୬୧ ॥ </p>
<p class="Chapter-End-Text"><span>• • • •</span></p>
<p class="Text">ଭଗବାନଙ୍କର ହୋଇ ତାଙ୍କ ନାମ ଜପିବାର ମାହାତ୍ମ୍ୟ ଯେତେ, କେବଳ ନାମ ଜପିବାର ମାହାତ୍ମ୍ୟ ସେତେ ନୁହେଁ। କାରଣ ନାମଜପରେ ନାମୀ ବା ଭଗବାନଙ୍କ ସହିତ ପ୍ରୀତିପୂର୍ଣ୍ଣ ସମ୍ପର୍କ ହେବା ମୁଖ୍ୟ, ଉଚ୍ଚାରଣ (କ୍ରିୟା) ମୁଖ୍ୟ ନୁହେଁ ॥ ୨୬୨ ॥ </p>
<p class="Chapter-End-Text"><span>• • • •</span></p>
<p class="Text">ସଂଖ୍ୟା (କ୍ରିୟା) ଆଡ଼କୁ ବୃତ୍ତି ରହିଲେ ନିର୍ଜୀବ ଜପ ହୋଇଥାଏ ଏବଂ ଭଗବାନଙ୍କ ଆଡ଼କୁ ବୃତ୍ତି ରହିଲେ ସଜୀବ ଜପ ହୁଏ। ତେଣୁ ଜପ ଓ କୀର୍ତ୍ତନରେ କ୍ରିୟାର ପ୍ରାଧାନ୍ୟ ନ ରହି ପ୍ରେମଭାବର ପ୍ରାଧାନ୍ୟ ରହିବା ଦରକାର ଯେ ଆମେ ଆମ ପ୍ରିୟ ପ୍ରଭୁଙ୍କ ନାମ ନେଉଛୁ ॥ ୨୬୩ ॥ </p>
<p class="Chapter-End-Text"><span>• • • •</span></p>
<p class="Text">ଭଗବାନଙ୍କ କେଉଁ ନାମ ଓ କେଉଁ ରୂପଟି ଭଲ ବୋଲି ପରୀକ୍ଷା ନ କରି ସାଧକ ନିଜକୁ ପରୀକ୍ଷା କରିବା ଉଚିତ ଯେ ତାକୁ କେଉଁ ନାମ ଓ ରୂପ ଅଧିକ ପ୍ରିୟ ॥ ୨୬୪ ॥</p>
<p class="Chapter-End-Text para-style-override-2"><span>• • • •</span><span></span></p>


<p class="Page-Break"> </p>
<p class="Heading" id="toc_marker-22">ପାପ ଓ ପୁଣ୍ୟ</p>
<p class="Text">କେହି ଆମର ଅପକାର କରୁଥିଲେ ତଦ୍ଦ୍ୱାରା ପ୍ରକୃତରେ ଆମର ଉପକାର ହିଁ ହୋଇଥାଏ; କାରଣ ସେ ଅପକାର କରି ଆମର ପାପ କ୍ଷୟ କରିଥାଏ ॥ ୨୬୫ ॥ </p>
<p class="Chapter-End-Text">• • • •</p>
<p class="Text">ଅନ୍ୟର ନିନ୍ଦା କଲେ ପାପ ଲାଗିବା ତ ସ୍ୱାଭାବିକ, ଏପରି କି ନିନ୍ଦା ଶୁଣିଲେ ଓ କହିଲେ ମଧ୍ୟ ପାପ ଲାଗେ ॥ ୨୬୬ ॥ </p>
<p class="Chapter-End-Text">• • • •</p>
<p class="Text">ଆତ୍ମକଲ୍ୟାଣର ଇଚ୍ଛା ତୀବ୍ର ହୋଇଗଲେ ସାଧକର ପାପରାଶି ଭସ୍ମୀଭୂତ ହୋଇଯାଏ ॥ ୨୬୭ ॥ </p>
<p class="Chapter-End-Text">• • • •</p>
<p class="Text">ଭଗବାନଙ୍କ ଠାରୁ ବିମୁଖ ହୋଇ ସଂସାରର ସମ୍ମୁଖ ହେବା ଭଳି ଆଉ କୌଣସି ପାପ ନାହିଁ ॥୨୬୮॥ </p>
<p class="Chapter-End-Text">• • • •</p>
<p class="Text"><span>‘ଏଣିକି ମୁଁ ଆଉ କେବେହେଲେ ପାପ କରିବି ନାହିଁ’</span><span>—</span><span>ଏପରି ଦୃଢ଼ ନିଶ୍ଚୟ କରିବା ହିଁ ପାପର ପ୍ରକୃତ ପ୍ରାୟଶ୍ଚିତ୍ତ ॥ ୨୬୯ ॥ </span></p>
<p class="Chapter-End-Text">• • • •</p>
<p class="Text">ମନୁଷ୍ୟଜନ୍ମରେ କରାଯାଇଥିବା ପାପକୁ ନରକ ଓ ଚଉରାଶୀ ଲକ୍ଷ ଯୋନିରେ ଭୋଗିଲେ ମଧ୍ୟ ତାହା ସମାପ୍ତ ହୁଏ ନାହିଁ; ଆହୁରି ବାକି ରହିଯାଏ ଏବଂ ତାହା ଜନ୍ମମରଣର କାରଣ ହୋଇଥାଏ ॥୨୭୦॥ </p>
<p class="Chapter-End-Text">• • • •</p>
<p class="Text">ମନୁଷ୍ୟ ଅନୁକୂଳତାରେ ସୁଖୀ ଓ ପ୍ରତିକୂଳତାରେ ଦୁଃଖୀ ହୋଇ ପାପପୁଣ୍ୟରେ ବାନ୍ଧି ହୋଇଯାଏ ॥ ୨୭୧ ॥ </p>
<p class="Chapter-End-Text">• • • •</p>
<p class="Text"><span>ନାଶବାନ୍୷କୁ</span><span> ମହତ୍ତ୍ୱ ଦେବା ହିଁ ବନ୍ଧନ। ଏଇଥିରୁ ସବୁ ପାପ ଜନ୍ମ ନେଇଥାଏ ॥ ୨୭୨ ॥ </span></p>
<p class="Chapter-End-Text">• • • •</p>
<p class="Text">ଯଦି ସୁଖେଚ୍ଛା ରହିଛି, ପାପ କରିବାକୁ ଚାହୁଁ ନ ଥିଲେ ମଧ୍ୟ ପାପ ନିଶ୍ଚୟ ହେବ। ସୁଖ ପାଇବାର ଇଚ୍ଛା ହିଁ ପାପ କରିବା ଶିଖାଏ। ଏଣୁ ପାପରୁ ମୁକ୍ତ ହେବାକୁ ଚାହୁଁଥିଲେ ସୁଖେଚ୍ଛା ତ୍ୟାଗ କର ॥ ୨୭୩ ॥ </p>
<p class="Chapter-End-Text">• • • •</p>
<p class="Text">ଅନ୍ୟକୁ ଦୁଃଖ ଦେବାର ଓ ନିଜ ସ୍ୱାର୍ଥ ହାସଲ କରିବାର ଉଦ୍ଦେଶ୍ୟ ଥିଲେ ପାପ ଲାଗେ ଓ ବନ୍ଧନ ହୁଏ ॥ ୨୭୪ ॥ </p>
<p class="Chapter-End-Text">• • • •</p>
<p class="Text">ଗୁପ୍ତ ରଖିବା ଦ୍ୱାରା ପାପ ଓ ପୁଣ୍ୟ ଉଭୟେ ବିଶେଷ ଫଳପ୍ରଦ ହୁଅନ୍ତି। ତେଣୁ ନିଜର ପାପ ପରିପ୍ରକାଶ କରିଦିଅ, କିନ୍ତୁ ଗୁଣକୁ ପ୍ରକାଶ କର ନାହିଁ <span class="char-style-override-3">‘ଛାଜହିଁ ନିସିଚର ଦିନୁ ଅରୁ ରାତୀ। ନିଜ ମୁଖ କହେଁ ସୁକୃତ ଜେହି ଭାଁତୀ ॥’</span> (ମାନସ, ଲଙ୍କାକାଣ୍ଡ ୭୨/୨) ॥ ୨୭୫ ॥ </p>
<p class="Chapter-End-Text">• • • •</p>
<p class="Text">କୌଣସି ବ୍ୟକ୍ତିକୁ ଭଗବଦ୍ ଅଭିମୁଖୀ କରିଦେବା ଭଳି ପୁଣ୍ୟ ଓ ଦାନ ଆଉ କିଛି ନାହିଁ ॥୨୭୬ ॥ </p>
<p class="Chapter-End-Text">• • • •</p>
<p class="Text">‘ମୋତେ ସୁଖ ମିଳୁ’ ଏଇ ଭାବ ନାହିଁ ପାପର ମୂଳ ॥ ୨୭୭ ॥ </p>
<p class="Chapter-End-Text">• • • •</p>
<p class="Text">‘ଆଗ ପାପ କରିଯିବା, ତା’ପରେ ପ୍ରାୟଶ୍ଚିତ୍ତ କରିଦେବା’<span>—</span>ଏଭଳି ଭାବନାରେ ଜାଣିଶୁଣି କରାଯାଉଥିବା ପାପ ପ୍ରାୟଶ୍ଚିତ୍ତ ଦ୍ୱାରା ନଷ୍ଟ ହୁଏ ନାହିଁ ॥ ୨୭୮ ॥</p>
<p class="Chapter-End-Text para-style-override-2"><span>• • • •</span><span></span></p>


<p class="Page-Break"> </p>
<p class="Heading" id="toc_marker-23">ପାରମାର୍ଥିକ ମାର୍ଗ</p>
<p class="Text">ଆଜି ହେଉ ବା ଅନେକ ଜନ୍ମରେ ହେଉ, ପ୍ରତ୍ୟେକ ମନୁଷ୍ୟକୁ ଭଗବାନଙ୍କ ଆଡ଼କୁ ଅଗ୍ରସର ହେବାକୁ ପଡ଼ିବ, ପୁଣି ଡେରି କାହିଁକି ? ॥ ୨୭୯ ॥ </p>
<p class="Chapter-End-Text">• • • •</p>
<p class="Text">ହୃଦୟର ସହ ଭଗବାନଙ୍କ ସଙ୍ଗେ ଯୁକ୍ତ ହୋଇଗଲେ ସାଧକକୁ ଭୂତ, ଭବିଷ୍ୟ ଓ ବର୍ତ୍ତମାନର ସବୁ ସାଧୁସନ୍ଥଙ୍କ ପ୍ରସନ୍ନତା ଓ କୃପା ମିଳିଯାଏ ॥ ୨୮୦ ॥ </p>
<p class="Chapter-End-Text">• • • •</p>
<p class="Text">ସାଧକ ନିଜେ ଭଗବାନଙ୍କ ସହିତ ସଂଯୁକ୍ତ ହୋଇଗଲେ ତା’ର ମନ, ବୁଦ୍ଧି ଇତ୍ୟାଦି ସ୍ୱାଭାବିକଭାବେ ଭଗବାନଙ୍କଠାରେ ଲାଗିଯାଆନ୍ତି, ସେମାନଙ୍କୁ ଲଗାଇବାକୁ ପଡ଼େ ନାହିଁ ॥ ୨୮୧ ॥ </p>
<p class="Chapter-End-Text">• • • •</p>
<p class="Text">ପାରମାର୍ଥିକ ମାର୍ଗରେ ସାଧକକୁ ସାଂସାରିକ ଅନୁକୂଳତା (ଧନ, ମାନ, ବଡ଼ିମା, ଆରାମ ଇତ୍ୟାଦି) ସେପର୍ଯ୍ୟନ୍ତ ବାଧାଦାୟକ ହୋଇଥାଏ, ଯେପର୍ଯ୍ୟନ୍ତ ତା’ ମନରେ ସାଂସାରିକ ସୁଖ ପାଇବାର ଇଚ୍ଛା ବା ରୁଚି ରହିଥାଏ ॥ ୨୮୨ ॥ </p>
<p class="Chapter-End-Text">• • • •</p>
<p class="Text">ସାଂସାରିକ ସିଦ୍ଧି-ଅସିଦ୍ଧିରେ ପ୍ରସନ୍ନ ଓ ବିଷଣ୍ଣ ହେଉଥିବା ବ୍ୟକ୍ତି ପାରମାର୍ଥିକ ମାର୍ଗରେ ତତ୍ପରତାର ସହିତ ଅଗ୍ରସର ହୋଇପାରିବ ନାହିଁ ॥ ୨୮୩ ॥ </p>
<p class="Chapter-End-Text">• • • •</p>
<p class="Text">ପାରମାର୍ଥିକ ମାର୍ଗରେ ରାଗ-ଦ୍ୱେଷହିଁ ସାଧକର ସାଧନ-ସମ୍ପତ୍ତିକୁ ଅପହରଣ କରୁଥିବା ମୁଖ୍ୟ ଶତ୍ରୁ ॥ ୨୮୪ ॥ </p>
<p class="Chapter-End-Text">• • • •</p>
<p class="Text">ଯେକୌଣସି ପ୍ରକାରେ ହେଉ ପଛେ, ଭଗବାନଙ୍କ ପ୍ରତି ମନଦିଅ, ତେଣିକି ଭଗବାନ ସବୁ କଥା ବୁଝିବେ ॥ ୨୮୫ ॥ </p>
<p class="Chapter-End-Text">• • • •</p>
<p class="Text">ପରମାତ୍ମାଙ୍କ ଆଡ଼କୁ ଅଗ୍ରସର ହେଲେ ସଂସାରର କାର୍ଯ୍ୟ (ବ୍ୟବହାର) ମଧ୍ୟ ସୁରୁଖୁରୁରେ ଚାଲେ, କିନ୍ତୁ ସଂସାର ଆଡ଼କୁ ମନ ଦେଲେ ପରମାତ୍ମା ମିଳନ୍ତି ନାହିଁ ॥ ୨୮୬ ॥ </p>
<p class="Chapter-End-Text">• • • •</p>
<p class="Text">ପରମାତ୍ମାଙ୍କ ଠାରେ ନିଜକୁ ଭେଦଭାବରେ ଲଗାଅ ବା ଅଭେଦ ଭାବରେ ଲଗାଅ, ଉଭୟର ପରିଣାମ ସମାନ ହେବ ॥ ୨୮୭ ॥ </p>
<p class="Chapter-End-Text">• • • •</p>
<p class="Text">ସାଂସାରିକ କାର୍ଯ୍ୟରେ ଲାଭ ଓ କ୍ଷତି ଉଭୟ ହୋଇଥାଏ, କିନ୍ତୁ ଭଗବତ୍୷କାର୍ଯ୍ୟରେ ଲାଭହିଁ ହୋଇଥାଏ, କ୍ଷତିର ପ୍ରଶ୍ନ ନାହିଁ ॥ ୨୮୮ ॥ </p>
<p class="Chapter-End-Text">• • • •</p>
<p class="Text">ସଂସାର ଆଡ଼କୁ ମନ ଦେଉଥିବା ବ୍ୟକ୍ତିର କେହିହେଲେ ସାଥୀ ହୁଅନ୍ତି ନାହିଁ, କିନ୍ତୁ ଭଗବାନଙ୍କ ଆଡ଼କୁ ଅଗ୍ରସର ହେଉଥିବା ବ୍ୟକ୍ତିର ସମସ୍ତେ ସାଥୀ ହୋଇଯାଆନ୍ତି ॥ ୨୮୯ ॥ </p>
<p class="Chapter-End-Text">• • • •</p>
<p class="Text">ସ୍ୱାର୍ଥପର ଲୋକ ପାରମାର୍ଥିକ ମାର୍ଗରେ ମଧ୍ୟ ନିଜର ତୁଚ୍ଛ ସ୍ୱାର୍ଥ ମାତ୍ର ହାସଲ କରିଥାଏ, କିନ୍ତୁ ପାରମାର୍ଥିକ ସାଧକ ସାଂସାରିକ ବ୍ୟବହାର କ୍ଷେତ୍ରରେ ମଧ୍ୟ ନିଜର ପରମାର୍ଥ ହାସଲ କରିନିଏ ॥ ୨୯୦ ॥ </p>
<p class="Chapter-End-Text"><span>• • • •</span></p>
<p class="Text">ସାଂସାରିକ ଇଚ୍ଛା ଉତ୍ପନ୍ନ ହେବାମାତ୍ରେ ପାରମାର୍ଥିକ ମାର୍ଗ ଧୂମାବୃତ ହୋଇଯାଏ। ସେତିକିବେଳେ ଆମେ ସାବଧାନ ନ ରହିଲେ ଇଚ୍ଛା ଆହୁରି ଅଧିକ ବଢ଼ିଯାଏ, ଫଳରେ ପାରମାର୍ଥିକ ମାର୍ଗରେ ସମ୍ପୂର୍ଣ୍ଣ ଅନ୍ଧକାର ଘୋଟିଯାଏ ! ॥ ୨୯୧ ॥ </p>
<p class="Chapter-End-Text"><span>• • • •</span></p>
<p class="Text">ଯେଉଁ ଦିନ ସାଂସାରିକ ଅଭିରୁଚି ନଷ୍ଟ ହେବ, ସେହି ଦିନ ହିଁ ପାରମାର୍ଥିକ ଅଭିରୁଚି ପୂର୍ଣ୍ଣତା ଲାଭ କରିବ ॥ ୨୯୨ ॥ </p>
<p class="Chapter-End-Text"><span>• • • •</span></p>
<p class="Text">ସାଂସାରିକ ବିଷୟରେ ଅସନ୍ତୁଷ୍ଟ ହେଲେ ପତନ ହୁଏ ଏବଂ ପାରମାର୍ଥିକ ବିଷୟରେ ଅସନ୍ତୁଷ୍ଟ ରହିଲେ ଉତ୍ଥାନ ହୁଏ ॥ ୨୯୩ ॥ </p>
<p class="Chapter-End-Text"><span>• • • •</span></p>
<p class="Text">ସଂସାରରେ ‘କରିବା’ ଦ୍ୱାରା ଉନ୍ନତି ହୋଇଥାଏ, କିନ୍ତୁ ପାରମାର୍ଥିକ ମାର୍ଗରେ ‘ନ କରିବା’ ଦ୍ୱାରା ଉନ୍ନତି ହୋଇଥାଏ ॥ ୨୯୪ ॥ </p>
<p class="Chapter-End-Text"><span>• • • •</span></p>
<p class="Text">ସଂସାରରେ ଲିପ୍ତ ରହିଲେ କେବଳ ପତନ ହିଁ ବାକି ରହେ (ଅର୍ଥାତ୍ କେତେ ଯେ ପତନ ହେବ, ତାହା କଳ୍ପନାତୀତ) ଏବଂ ଉତ୍ଥାନ ମଧ୍ୟ ବାକି ରହେ। ମାତ୍ର ଭଗବାନଙ୍କ ଆଡ଼କୁ ଗତିଦେଲେ ପତନ ହେବା ତ ଅସମ୍ଭବ, ତା’ଛଡ଼ା ଉତ୍ଥାନ ଆଦୌ ବାକି ରହେ ନାହିଁ ॥ ୨୯୫ ॥</p>
<p class="Chapter-End-Text para-style-override-2"><span>• • • •</span><span></span></p>


<p class="Page-Break"> </p>
<p class="Heading" id="toc_marker-24">ପ୍ରାରବ୍ଧ</p>
<p class="Text">ଚିନ୍ତା ଦୂର କରିବା ପାଇଁ ପ୍ରାରବ୍ଧ କଥା କୁହାଯାଏ, ନିଷ୍କର୍ମା ହୋଇ ବସି ରହିବା ପାଇଁ ନୁହେଁ ॥ ୨୯୬ ॥ </p>
<p class="Chapter-End-Text"><span>• • • •</span></p>
<p class="Text">ମନୁଷ୍ୟ ପ୍ରାରବ୍ଧ ଅନୁସାରେ ପାପ ବା ପୁଣ୍ୟ କରେ ନାହିଁ, କାରଣ କର୍ମର ଫଳ କଦାପି କର୍ମ ହୋଇ ନ ପାରେ। କର୍ମର ଫଳ ହେଉଛି ଭୋଗ ॥ ୨୯୭ ॥ </p>
<p class="Chapter-End-Text"><span>• • • •</span></p>
<p class="Text">କେବଳ ସୁଖଦ ଓ ଦୁଃଖଦ ପରିସ୍ଥିତି ସୃଷ୍ଟି କରିଦେବା ହିଁ ପ୍ରାରବ୍ଧର କାମ, କିନ୍ତୁ ସେଥିରେ ସୁଖୀ-ଦୁଃଖୀ ହେବାରେ ଅଥବା ନ ହେବାରେ ପ୍ରତ୍ୟେକ ମନୁଷ୍ୟ ସ୍ୱତନ୍ତ୍ର ॥ ୨୯୮ ॥</p>
<p class="Chapter-End-Text"><span>• • • •</span></p>
<p class="Text">ସର୍ବଜ୍ଞ, ସର୍ବସୁହୃଦ ଓ ସର୍ବସମର୍ଥ ପ୍ରଭୁଙ୍କର ବିଧାନ ଅନୁସାରେ କେହି ନିଜକୃତ ପାପ ଅପେକ୍ଷା ଅଧିକ ଦଣ୍ଡ ଭୋଗେ ନାହିଁ। ସୁତରାଂ ମନୁଷ୍ୟକୁ ଯାହା କିଛି ଦଣ୍ଡ ମିଳେ, ତାହା ନିଶ୍ଚିତରୂପେ କୌଣସି ନା କୌଣସି ପାପର ହିଁ ଫଳ ॥ ୨୯୯ ॥ </p>
<p class="Chapter-End-Text"><span>• • • •</span></p>
<p class="Text">ଯାହା ହେଉଛି, ଠିକ୍ ହେଉଛି; ଭୁଲ୍ ଫଳ ମିଳିବା ଆଦୌ ସମ୍ଭବ ନୁହେଁ। ଏଣୁ କରିବାରେ ସାବଧାନ ଓ ହେବାରେ ପ୍ରସନ୍ନ ରହିବା ଉଚିତ ॥ ୩୦୦ ॥ </p>
<p class="Chapter-End-Text"><span>• • • •</span></p>
<p class="Text">ଶାସ୍ତ୍ରନିଷିଦ୍ଧ ଆଚରଣ ପ୍ରାରବ୍ଧ ଯୋଗୁଁ ହୁଏ ନାହିଁ, କାମନା ଯୋଗୁଁ ହୋଇଥାଏ ॥ ୩୦୧ ॥ </p>
<p class="Chapter-End-Text"><span>• • • •</span></p>
<p class="Text">‘କରିବା’ ଓ ‘ହେବା’ ପୃଥକ୍ ପୃଥକ୍। ‘କରିବା’ ପୁରୁଷାର୍ଥର ଅଧୀନ ଏବଂ ‘ହେବା’ ପ୍ରାରବ୍ଧର ଅଧୀନ। ତେଣୁ ମନୁଷ୍ୟ କରିବାରେ (କର୍ତ୍ତବ୍ୟ ପାଳନରେ) ସ୍ୱାଧୀନ ଓ ହେବାରେ (ଫଳ ପାଇବାରେ) ପରାଧୀନ ॥ ୩୦୨ ॥</p>
<p class="Chapter-End-Text para-style-override-2"><span>• • • •</span><span></span></p>


<p class="Page-Break"> </p>
<p class="Heading" id="toc_marker-25">ପ୍ରେମ</p>
<p class="Text">ସାଂସାରିକ ଅନୁରାଗ (ଆସକ୍ତି) ଲୋପ ପାଇଗଲେ ଭଗବାନଙ୍କ ପ୍ରତି ଅନୁରାଗ (ପ୍ରେମ) ଜାଗ୍ରତ ହୁଏ ॥ ୩୦୩ ॥ </p>
<p class="Chapter-End-Text">• • • •</p>
<p class="Text">ଯେଉଁ ଜିନିଷ ଆମର ଆପଣାର, ତାହା ଆମକୁ ସବୁବେଳେ ପ୍ରିୟ ଲାଗେ। ଏଣୁ କେବଳ ଭଗବାନଙ୍କୁ ଆପଣାର ମାନିନେଲେ ତାଙ୍କ ପ୍ରତି ପ୍ରେମ ଜାଗ୍ରତ ହୋଇଯିବ ॥ ୩୦୪ ॥ </p>
<p class="Chapter-End-Text">• • • •</p>
<p class="Text">ଯେଉଁ ପରମାତ୍ମା ନିତ୍ୟ-ନିରନ୍ତର ବିଦ୍ୟମାନ, ସେ ପ୍ରିୟ ଲାଗୁ ନାହାନ୍ତି। ଅଥଚ ନିରନ୍ତର ବଦଳୁଥିବା ସଂସାର ପ୍ରିୟ ଲାଗୁଛି ! ଏହା କେଡ଼େ ଆଶ୍ଚର୍ଯ୍ୟର କଥା ନୁହେଁ ସତେ ! ॥ ୩୦୫ ॥ </p>
<p class="Chapter-End-Text">• • • •</p>
<p class="Text">ଯେପର୍ଯ୍ୟନ୍ତ ସଂସାରରେ ଆସକ୍ତି ଅଛି, ସେପର୍ଯ୍ୟନ୍ତ ଭଗବାନଙ୍କ ପ୍ରତି ପ୍ରକୃତ ପ୍ରେମ ଜାଗ୍ରତ ହୋଇ ନାହିଁ ॥ ୩୦୬ ॥ </p>
<p class="Chapter-End-Text">• • • •</p>
<p class="Text">ସାଂସାରିକ ସୁଖାସକ୍ତି ହିଁ ଭଗବତ୍ ପ୍ରେମରେ ମୁଖ୍ୟ ବିଘ୍ନ। ସୁଖାସକ୍ତି ତ୍ୟାଗ କରିଦେଲେ ଭଗବାନଙ୍କ ପ୍ରତି ପ୍ରେମ ଆପେ ଆପେ ଜାଗ୍ରତ ହୋଇଯିବ ॥ ୩୦୭ ॥ </p>
<p class="Chapter-End-Text">• • • •</p>
<p class="Text">ନାଶବାନ୍ ପ୍ରତି ଆକର୍ଷଣ ଥିବାପର୍ଯ୍ୟନ୍ତ ସାଧନା କରି ମଧ୍ୟ ଅବିନାଶୀ ପ୍ରତି ଆକର୍ଷଣ (ପ୍ରେମ) ହେବ ନାହିଁ କି ତାହାର ଅନୁଭୂତି ହେବ ନାହିଁ ॥ ୩୦୮ ॥ </p>
<p class="Chapter-End-Text">• • • •</p>
<p class="Text">ଭଗବାନଙ୍କ ପ୍ରତି ଅନନ୍ୟପ୍ରେମର ନାମ ହିଁ ରାଧାତତ୍ତ୍ୱ। ସଂସାରରେ ଆକର୍ଷଣ ଥିବାପର୍ଯ୍ୟନ୍ତ ରାଧାତତ୍ତ୍ୱ ଅନୁଭବଗମ୍ୟ ହୋଇପାରେ ନାହିଁ ॥ ୩୦୯ ॥ </p>
<p class="Chapter-End-Text">• • • •</p>
<p class="Text">ଭଗବାନଙ୍କ ପ୍ରତି ପ୍ରେମ ହେବାଭଳି ଭଜନ ଆଉ କିଛି ନାହିଁ ॥ ୩୧୦ ॥ </p>
<p class="Chapter-End-Text">• • • •</p>
<p class="Text">ଯେପର୍ଯ୍ୟନ୍ତ ସାଧକ ନିଜ ମନର କାମନା-ବାସନା ପୂର୍ଣ୍ଣ କରିବାକୁ ଚାହୁଁଥିବ, ସେପର୍ଯ୍ୟନ୍ତ ତା’ର ସଗୁଣ ପରମେଶ୍ୱରଙ୍କ ପ୍ରତି କି ନିର୍ଗୁଣ ପରମାତ୍ମାଙ୍କ ପ୍ରତି ପ୍ରେମ ହୋଇପାରିବ ନାହିଁ ॥ ୩୧୧ ॥ </p>
<p class="Chapter-End-Text">• • • •</p>
<p class="Text">ଭଗବତ୍୷ପ୍ରେମ ଯଜ୍ଞ, ତପ, ଦାନ, ବ୍ରତ, ତୀର୍ଥ ଇତ୍ୟାଦି ମାଧ୍ୟମରେ ମିଳେ ନାହିଁ, ବରଂ ଭଗବାନଙ୍କ ପ୍ରତି ଅବିଚଳ ଆତ୍ମୀୟତା ହେଲେ ମିଳେ ॥ ୩୧୨ ॥ </p>
<p class="Chapter-End-Text">• • • •</p>
<p class="Text">ତପସ୍ୟାରୁ ଶକ୍ତି ମିଳିଥାଏ, ପ୍ରେମ ମିଳେ ନାହିଁ। ଭଗବାନଙ୍କ ସହିତ ଆତ୍ମୀୟତା ହେଲେହିଁ ପ୍ରେମ ମିଳେ ॥ ୩୧୩ ॥ </p>
<p class="Chapter-End-Text">• • • •</p>
<p class="Text">ଭଗବତ୍୷ପ୍ରେମର ଅଲୌକିକ ରସ ଜ୍ଞାନରେ ନ ଥାଏ। ଜ୍ଞାନରେ ଅଖଣ୍ଡ ଆନନ୍ଦ ମିଳୁଥିବା ସ୍ଥଳେ ପ୍ରେମରେ ଅନନ୍ତ ଆନନ୍ଦ ମିଳେ ॥ ୩୧୪ ॥ </p>
<p class="Chapter-End-Text">• • • •</p>
<p class="Text">ମତରେ ପ୍ରଭେଦ ଥାଏ, ପ୍ରେମରେ ନୁହେଁ। ପ୍ରେମ ସମସ୍ତ ମତଭେଦକୁ ସମାପ୍ତ କରିଦିଏ ॥ ୩୧୫ ॥ </p>
<p class="Chapter-End-Text"><span>• • • •</span></p>
<p class="Text">ଭଗବାନଙ୍କ ପ୍ରତି ଆକର୍ଷଣ ହେବାର ନାମ ଭକ୍ତି। ଭକ୍ତିରେ କଦାପି ପୂର୍ଣ୍ଣତା ଆସେ ନାହିଁ, ତାହା ଉତ୍ତରୋତ୍ତର ବୃଦ୍ଧି ପାଉଥାଏ ॥ ୩୧୬ ॥ </p>
<p class="Chapter-End-Text">• • • •</p>
<p class="Text">ଭଗବତ୍୷ପ୍ରେମ ଲାଭ ନିମନ୍ତେ ଭଗବାନଙ୍କ ସହିତ ଅବିଚଳ ଆତ୍ମୀୟତା ହେବା ଆବଶ୍ୟକ ଏବଂ ଭଗବଦ୍ ଦର୍ଶନ ନିମନ୍ତେ ତୀବ୍ର ଅଭିଳାଷ ଆବଶ୍ୟକ ॥ ୩୧୭ ॥ </p>
<p class="Chapter-End-Text">• • • •</p>
<p class="Text">ସଂସାରର ତତ୍ତ୍ୱ ଜାଣିଗଲେ ସେଥିରୁ ବୈରାଗ୍ୟ ଆସିଯିବ ଏବଂ ପରମାତ୍ମାଙ୍କୁ ଜାଣିଗଲେ ତାଙ୍କ ପ୍ରତି ପ୍ରେମ ଜାଗ୍ରତ ହୋଇଯିବ ॥ ୩୧୮ ॥ </p>
<p class="Chapter-End-Text">• • • •</p>
<p class="Text">ଯେଉଁ ପରମାତ୍ମାଙ୍କ ମିଳନ ଅବଶ୍ୟମ୍ଭାବୀ, ତାଙ୍କୁ ପ୍ରେମ କର ଏବଂ ଯେଉଁ ସଂସାରର ବିୟୋଗ ଅବଶ୍ୟମ୍ଭାବୀ, ତା’ର ସେବା କର ॥ ୩୧୯ ॥</p>
<p class="Chapter-End-Text">• • • •</p>
<p class="Text">ଯେଉଁଠି ସୁଖ ଓ ସ୍ୱାର୍ଥର ଗନ୍ଧ ବି ନ ଥାଏ, ସେହିଠାରେ ହିଁ ପ୍ରକୃତ ପ୍ରେମ ହୁଏ ॥ ୩୨୦ ॥ </p>
<p class="Chapter-End-Text">• • • •</p>
<p class="Text">ପ୍ରେମ ମୁକ୍ତିଠାରୁ ମଧ୍ୟ ଉଚ୍ଚତର। ମୁକ୍ତି ପର୍ଯ୍ୟନ୍ତ ଜୀବ ନିଜେ ରସ ଅନୁଭବ କରୁଥାଏ, କିନ୍ତୁ ପ୍ରେମରେ ସେ ସ୍ୱୟଂ ରସଦାତା ହୋଇଯାଏ ॥ ୩୨୧ ॥ </p>
<p class="Chapter-End-Text">• • • •</p>
<p class="Text">ଜ୍ଞାନମାର୍ଗରେ ଦୁଃଖ ଓ ବନ୍ଧନ ଲୋପ ପାଇଯାଏ ତଥା ସ୍ୱରୂପରେ ସ୍ଥିତି ହୋଇଯାଏ, କିନ୍ତୁ କିଛି ମିଳିପାରେ ନାହିଁ। ମାତ୍ର ଭକ୍ତିଯୋଗରେ ଏସବୁ ହେବା ସଙ୍ଗେ ସଙ୍ଗେ ପ୍ରତିକ୍ଷଣ ବର୍ଦ୍ଧିଷ୍ଣୁ ପ୍ରେମ ମିଳିଥାଏ ॥ ୩୨୨ ॥ </p>
<p class="Chapter-End-Text">• • • •</p>
<p class="Text">ଜ୍ଞାନ ବିନା ପ୍ରେମ ମୋହରେ ପରିଣତ ହୋଇଯାଏ ଏବଂ ପ୍ରେମ ବିନା ଜ୍ଞାନ ଶୂନ୍ୟତାରେ ପରିଣତ ହୋଇଯାଏ ॥ ୩୨୩ ॥ </p>
<p class="Chapter-End-Text">• • • •</p>
<p class="Text">ଯାହା ହୃଦୟରେ ଭକ୍ତି-ସଂସ୍କାର ଥାଏ ଓ ଯେ ଭଗବତ୍ କୃପାକୁ ଆଶ୍ରୟ କରିଥାଏ, ତାକୁ ମୁକ୍ତିରେ ସନ୍ତୁଷ୍ଟି ମିଳେ ନାହିଁ। ଭଗବାନଙ୍କ କୃପା ମୁକ୍ତିରସକୁ ମଧ୍ୟ ନୀରସ କରି ଭକ୍ତକୁ ଅନନ୍ତରସ ପ୍ରଦାନ କରିଥାଏ ॥ ୩୨୪ ॥ </p>
<p class="Chapter-End-Text">• • • •</p>
<p class="Text">ନିଜ ମତରେ ଆଗ୍ରହ ନ ରଖିଲେ ଏବଂ ଅନ୍ୟର ମତକୁ ଉପେକ୍ଷା, ଖଣ୍ଡନ ଓ ଅନାଦର ନ କଲେ ମୁକ୍ତି ପରେ ଭକ୍ତି (ପ୍ରେମ) ଆପେ ଆପେ ମିଳିଥାଏ ॥ ୩୨୫ ॥ </p>
<p class="Chapter-End-Text">• • • •</p>
<p class="Text">ଭୋଗେଚ୍ଛା ସମାପ୍ତ ହୁଏ ଏବଂ ମୁମୁକ୍ଷା ଅଥବା ଜିଜ୍ଞାସା ପୂର୍ଣ୍ଣ ହୁଏ। ମାତ୍ର ପ୍ରେମ-ପିପାସା ସମାପ୍ତ ହୁଏ ନାହିଁ କି ପୂର୍ଣ୍ଣ ହୁଏ ନାହିଁ, ଏହା ପ୍ରତିକ୍ଷଣ ବୃଦ୍ଧି ପାଉଥାଏ ॥ ୩୨୬ ॥ </p>
<p class="Chapter-End-Text">• • • •</p>
<p class="Text">ସଂସାର ପ୍ରତି ଆକର୍ଷଣ ଓ ବିକର୍ଷଣ (ରୁଚି ଓ ଅରୁଚି) ଉଭୟ ହୋଇଥାଏ, କିନ୍ତୁ ପରମାତ୍ମାଙ୍କ ପ୍ରତି କେବଳ ଆକର୍ଷଣ ହୋଇଥାଏ, କଦାପି ବିକର୍ଷଣ ହୁଏ ନାହିଁ। ଯଦି ବିକର୍ଷଣ ହେଉଥାଏ, ତେବେ ପ୍ରକୃତ ଆକର୍ଷଣ ହୋଇ ନାହିଁ ବୋଲି ବୁଝିବାକୁ ହେବ ॥ ୩୨୭ ॥ </p>
<p class="Chapter-End-Text">• • • •</p>
<p class="Text">ସାଂସାରିକ ଦୃଷ୍ଟିରେ ଲୋଭରୂପକ ଆକର୍ଷଣ ବିନା ଯେପରି ଧନର ବିଶେଷ ମହତ୍ତ୍ୱ ନାହିଁ, ଠିକ୍ ସେହିପରି ପ୍ରେମ ବିନା ଜ୍ଞାନର ବିଶେଷ ମହତ୍ତ୍ୱ ନାହିଁ; ଏଥିରେ ଶୂନ୍ୟବାଦ ଆସିଯାଇପାରେ ॥ ୩୨୮ ॥</p>
<p class="Chapter-End-Text para-style-override-2"><span>• • • •</span><span></span></p>


<p class="Page-Break"> </p>
<p class="Heading" id="toc_marker-26">ବଡ଼ପଣିଆ</p>
<p class="Text">ଉତ୍ପତ୍ତି-ବିନାଶଶୀଳ ପଦାର୍ଥଗୁଡ଼ିକ ଯୋଗୁଁ ଆମେ ନିଜକୁ ବଡ଼ ଅଥବା ଛୋଟ ମାନିବା ମସ୍ତବଡ଼ ଭୁଲ୍। ଏହା ନିତାନ୍ତ ତୁଚ୍ଛତା ॥ ୩୨୯ ॥ </p>
<p class="Chapter-End-Text">• • • •</p>
<p class="Text">ନିଜକୁ ଛୋଟ ଓ ଅନ୍ୟକୁ ବଡ଼ ଭାବିବାହିଁ ପ୍ରକୃତ ବଡ଼ପଣିଆ। ନିଜକୁ ବଡ଼ ଓ ଅନ୍ୟକୁ ଛୋଟ ମାନିବା ଅତ୍ୟନ୍ତ ନୀଚତା ଅଟେ ॥ ୩୩୦ ॥ </p>
<p class="Chapter-End-Text">• • • •</p>
<p class="Text">ଯିଏ ଅନ୍ୟକୁ ବଡ଼ ମଣିଷ କରିଦିଏ, ପ୍ରକୃତରେ ସେହିଁ ବଡ଼। ଅନ୍ୟକୁ ଛୋଟ କରି ରଖୁଥିବା ବ୍ୟକ୍ତି ନିଜେ ଛୋଟ ବା ଦାସ ଅଟେ ॥ ୩୩୧ ॥ </p>
<p class="Chapter-End-Text">• • • •</p>
<p class="Text">ଧନ, ଜମିବାଡ଼ି, ଘରଦ୍ୱାର ଇତ୍ୟାଦି ଜଡ଼ ପଦାର୍ଥ ଯୋଗୁଁ ନିଜକୁ ବଡ଼ ମନେ କରିବା ବାସ୍ତବରେ ବୁଦ୍ଧିଭ୍ରଷ୍ଟ ହେବାର ଲକ୍ଷଣ ॥ ୩୩୨ ॥ </p>
<p class="Chapter-End-Text">• • • •</p>
<p class="Text">ସାଂସାରିକ ପଦାର୍ଥ ଲାଭ କରି ଯିଏ ନିଜକୁ ବଡ଼ ମନେକରେ, ସେହି ସାଂସାରିକ ପଦାର୍ଥସମୂହ ତାକୁ ତୁଚ୍ଛ କରିଦିଅନ୍ତି ॥ ୩୩୩ ॥ </p>
<p class="Chapter-End-Text">• • • •</p>
<p class="Text para-style-override-2"><span>ପୂର୍ବରୁ ଆମେ ବଡ଼ ଥିଲେ ଏବଂ ତା’ପରେ ଧନ ରୋଜଗାର କଲେ। ଏବେ ଆମେ ରୋଜଗାର କରିଥିବା ସେହି ଧନ ଯୋଗୁଁ ଯଦି ନିଜକୁ ବଡ଼ ମନେ କରିବା, ତେବେ ଧନ ବଡ଼ ହୋଇଯିବ ଓ ଆମେ ଛୋଟ ହୋଇଯିବା ! ଧନର ସମ୍ମାନ ବଢ଼ିଯିବ, ଆମର ସମ୍ମାନ ତଳେ ପଡ଼ିଯିବ ! ॥ ୩୩୪ ॥</span><span></span></p>


<p class="Page-Break"> </p>
<p class="Heading" id="toc_marker-27">ବନ୍ଧନ ଓ ମୁକ୍ତି</p>
<p class="Text">ଶରୀରାଦି ସାଂସାରିକ ପଦାର୍ଥକୁ ନିଜର ଭାବିବାହିଁ ବନ୍ଧନ ଏବଂ ନିଜର ନ ଭାବିବାହିଁ ମୁକ୍ତି। ଏଗୁଡ଼ିକୁ ନିଜର ଭାବିବା ଓ ନ ଭାବିବାରେ ସମସ୍ତେ ସ୍ୱତନ୍ତ୍ର ॥ ୩୩୫ ॥ </p>
<p class="Chapter-End-Text">• • • •</p>
<p class="Text">ସଂସାରର ପ୍ରତ୍ୟେକ ସମ୍ବନ୍ଧ ମୁକ୍ତି ପ୍ରଦାନ କରିପାରେ ଏବଂ ବନ୍ଧନରେ ମଧ୍ୟ ପକାଇଦେଇ ପାରେ ଅର୍ଥାତ୍ କେବଳ ପରମାର୍ଥ (ସେବା) ଉଦ୍ଦେଶ୍ୟରେ ସ୍ଥାପିତ ସମ୍ବନ୍ଧ ମୁକ୍ତିପ୍ରଦ ହୁଏ ଏବଂ ସ୍ୱାର୍ଥ ଉଦ୍ଦେଶ୍ୟରେ ସ୍ଥାପିତ ସମ୍ବନ୍ଧ ବନ୍ଧନରେ ପକାଏ ॥ ୩୩୬ ॥ </p>
<p class="Chapter-End-Text">• • • •</p>
<p class="Text">ମାନବ ଶରୀରର ଦୁରୁପଯୋଗ କଲେ ଜୀବ ବନ୍ଧନରେ ପଡ଼େ ଏବଂ ସଦୁପଯୋଗ କଲେ ମୁକ୍ତ ହୋଇଯାଏ। ନିଜର ସ୍ୱାର୍ଥ ହାସଲ ନିମନ୍ତେ ଅନ୍ୟର ଅହିତ କରିବା ହିଁ ମାନବ ଶରୀରର ଦୁରୁପଯୋଗ ଏବଂ ସ୍ୱାର୍ଥ ତ୍ୟାଗ କରି ଅନ୍ୟମାନଙ୍କ ହିତରେ ପ୍ରବୃତ୍ତ ହେବା ଏହାର ସଦୁପଯୋଗ ॥ ୩୩୭ ॥ </p>
<p class="Chapter-End-Text">• • • •</p>
<p class="Text">ନାଶବାନ୍୷କୁ ମହତ୍ତ୍ୱ ଦେବାହିଁ ବନ୍ଧନ ॥ ୩୩୮ ॥ </p>
<p class="Chapter-End-Text">• • • •</p>
<p class="Text">ମିଳିଥିବା ପଦାର୍ଥକୁ ନିଜର ନ ଭାବିଲେ ମୁକ୍ତି ସ୍ୱାଭାବିକ ॥ ୩୩୯ ॥ </p>
<p class="Chapter-End-Text">• • • •</p>
<p class="Text">ଅନୁକୂଳତା ଓ ପ୍ରତିକୂଳତା ହିଁ ସଂସାରର ସ୍ବରୂପ। ଅନୁକୂଳତା ଓ ପ୍ରତିକୂଳତାରେ ସୁଖୀ-ଦୁଃଖୀ ହେବାରୁ ମନୁଷ୍ୟ ବନ୍ଧନରେ ପଡ଼େ। ସୁଖୀ-ଦୁଃଖୀ ନ ହେଲେ ସେ ମୁକ୍ତ ହୋଇଯାଏ ॥ ୩୪୦ ॥ </p>
<p class="Chapter-End-Text"><span>• • • •</span></p>
<p class="Text">ଶରୀର ହେଉଛି ସଂସାରର ଅଂଶ ଏବଂ ଆମେ ସ୍ୱୟଂ ହେଉଛି ପରମାତ୍ମାଙ୍କର ଅଂଶ। ତେଣୁ ଶରୀରକୁ ସଂସାର ନିକଟରେ ଅର୍ପଣ କରିଦିଅ ଅର୍ଥାତ୍ ସଂସାର ସେବାରେ ବିନିଯୋଗ କରିଦିଅ ଏବଂ ନିଜକୁ ପରମାତ୍ମାଙ୍କ ନିକଟରେ ଅର୍ପଣ କରିଦିଅ। ଏହା କରିଦେଲେ ଆଜି ହିଁ ମୁକ୍ତି ମିଳିଯିବ ! ॥ ୩୪୧ ॥</p>
<p class="Chapter-End-Text"><span>• • • •</span></p>
<p class="Text">ମୁକ୍ତି ପାଇବାର ଇଚ୍ଛା ଥିଲେ ଶରୀରକୁ ବଞ୍ଚାଇ ରଖିବାର ଇଚ୍ଛା ହୁଏ ନାହିଁ। ଯଦି ଏହି ଇଚ୍ଛା ହେଉଛି, ତେବେ ମୁକ୍ତିର ଇଚ୍ଛା ନାହିଁ ବୋଲି ବୁଝିବାକୁ ହେବ ॥ ୩୪୨ ॥ </p>
<p class="Chapter-End-Text"><span>• • • •</span></p>
<p class="Text">ନିଷ୍କାମଭାବରେ (ଅନ୍ୟମାନଙ୍କ ପାଇଁ) କର୍ମ କଲେ ମୁକ୍ତି ମିଳେ ଏବଂ ସକାମଭାବରେ (ନିଜ ପାଇଁ) କର୍ମ କଲେ ବନ୍ଧନ ହୁଏ। ତେଣୁ ମନୁଷ୍ୟ ନିଷ୍କାମଭାବରେ ସ୍ୱକର୍ତ୍ତବ୍ୟ ପାଳନ କରିବା ଆବଶ୍ୟକ ॥ ୩୪୩ ॥ </p>
<p class="Chapter-End-Text"><span>• • • •</span></p>
<p class="Text">ସଂସାର-ବନ୍ଧନରୁ ମୁକ୍ତ ହେବାକୁ ଚାହୁଁଥିଲେ ପ୍ରାପ୍ତ ପଦାର୍ଥରୁ ମମତା ଦୂର କର ଏବଂ ଅପ୍ରାପ୍ତ ପଦାର୍ଥର କାମନା ତ୍ୟାଗ କର ॥ ୩୪୪ ॥ </p>
<p class="Chapter-End-Text"><span>• • • •</span></p>
<p class="Text">ଭଗବାନଙ୍କ ଦ୍ୱାରା ସର୍ଜିତ ସୃଷ୍ଟି କେବେ କାହାକୁ ବନ୍ଧନରେ ପକାଏ ନାହିଁ କି ଦୁଃଖ ଦିଏ ନାହିଁ। ଜୀବକୃତ ସୃଷ୍ଟି (ଅହଂତ୍ୱ ଓ ମମତ୍ୱ) ହିଁ ବନ୍ଧନରେ ପକାଏ ତଥା ଦୁଃଖ ଦିଏ ॥ ୩୪୫ ॥ </p>
<p class="Chapter-End-Text"><span>• • • •</span></p>
<p class="Text">ଅକରଣୀୟ କାମ କରିବା ଏବଂ କରି ନ ପାରିବାଭଳି କାମ ବିଷୟରେ ଚିନ୍ତା କରିବା-ଏ ଦୁଇଟି ମୁଖ୍ୟ ବନ୍ଧନ ॥ ୩୪୬ ॥ </p>
<p class="Chapter-End-Text"><span>• • • •</span></p>
<p class="Text">ପଦାର୍ଥ ମିଳିବା ବା ନ ମିଳିବା ବନ୍ଧନକାରକ ନୁହେଁ, ବରଂ ପଦାର୍ଥ ସହିତ ମାନିଥିବା ସମ୍ବନ୍ଧହିଁ ବନ୍ଧନକାରକ ॥ ୩୪୭ ॥ </p>
<p class="Chapter-End-Text"><span>• • • •</span></p>
<p class="Text">ସଂସାରକୁ ନିଜ ସେବା ପାଇଁ ଉପଯୋଗୀ ଭାବିବା ବନ୍ଧନର କାରଣ ଏବଂ ନିଜକୁ ସଂସାରର ସେବା ପାଇଁ ଉପଯୋଗୀ ଭାବିବା ମୁକ୍ତିର କାରଣ ॥ ୩୪୮ ॥ </p>
<p class="Chapter-End-Text"><span>• • • •</span></p>
<p class="Text">କ୍ରିୟା ଯୋଗୁଁ ବନ୍ଧନ ହୁଏ ନାହିଁ, କାମନା ଯୋଗୁଁ ହୁଏ ॥ ୩୪୯ ॥ </p>
<p class="Chapter-End-Text"><span>• • • •</span></p>
<p class="Text">ଅପ୍ରାପ୍ତ ବସ୍ତୁ ପାଇବାକୁ ଇଚ୍ଛା କରିବା ଓ ପ୍ରାପ୍ତ ବସ୍ତୁରେ ମମତା କରିବାହିଁ ବନ୍ଧନ ଓ ପରାଧୀନତା ॥ ୩୫୦ ॥ </p>
<p class="Chapter-End-Text"><span>• • • •</span></p>
<p class="Text">ଭୋଗଇଚ୍ଛା ଦୂର କରିବା ପାଇଁ ମୁକ୍ତି-ଇଚ୍ଛା କରିବା ଆବଶ୍ୟକ। କିନ୍ତୁ ମୁକ୍ତି ପାଇବା ପାଇଁ ମୁକ୍ତିର ଇଚ୍ଛା କରିବା ହାନିକାରକ ॥ ୩୫୧ ॥ </p>
<p class="Chapter-End-Text"><span>• • • •</span></p>
<p class="Text">ମନୁଷ୍ୟ କର୍ମ ଦ୍ୱାରା ବାନ୍ଧି ହୁଏ ନାହିଁ, ବରଂ କର୍ମରେ ଆସକ୍ତି ଓ ସ୍ୱାର୍ଥଭାବ ରଖିବା ଯୋଗୁଁ ସେଥିରେ ବାନ୍ଧି ହୋଇଯାଏ ॥ ୩୫୨ ॥ </p>
<p class="Chapter-End-Text"><span>• • • •</span></p>
<p class="Text">କୌଣସି କର୍ମ ସହିତ ସ୍ୱାର୍ଥମୂଳକ ସମ୍ବନ୍ଧ ଯୋଡ଼ିଲେ ସେହି କର୍ମ ତୁଚ୍ଛ ଓ ବନ୍ଧନକାରକ ହୋଇଯାଏ ॥ ୩୫୩ ॥ </p>
<p class="Chapter-End-Text"><span>• • • •</span></p>
<p class="Text">ଏହା ଗୋଟିଏ ସିଦ୍ଧାନ୍ତ ଯେ, ମନୁଷ୍ୟ ତା’ ନିଜ ପାଇଁ କର୍ମ କରୁଥିବା ପର୍ଯ୍ୟନ୍ତ ତା’ର କର୍ମ-ଚକ୍ର ସମାପ୍ତ ହୁଏ ନାହିଁ, ସେ ବରଂ କର୍ମରେ ଅଧିକରୁ ଅଧିକ ଛନ୍ଦି ହୋଇଯାଏ ॥ ୩୫୪ ॥ </p>
<p class="Chapter-End-Text"><span>• • • •</span></p>
<p class="Text">ପ୍ରକୃତି ସହିତ ସମ୍ବନ୍ଧ ଥିବାପର୍ଯ୍ୟନ୍ତ କର୍ମ କରିବା ଅଥବା ନ କରିବା ଉଭୟ ବନ୍ଧନକାରକ ‘କର୍ମ’ ଅଟେ ॥ ୩୫୫ ॥ </p>
<p class="Chapter-End-Text"><span>• • • •</span></p>
<p class="Text">ମୁକ୍ତି ଆତ୍ମସ୍ବରୂପର ହୁଏ, ଶରୀରର ନୁହେଁ। ମୁକ୍ତ ହୋଇଗଲେ ଶରୀର ସଂସାରରୁ ଅଲଗା ହୋଇଯାଏ ନାହିଁ, ବରଂ ଆତ୍ମରୂପ ଶରୀର ଓ ସଂସାରଠାରୁ ଅଲଗା ହୋଇଯାଏ ॥ ୩୫୬ ॥ </p>
<p class="Chapter-End-Text"><span>• • • •</span></p>
<p class="Text">ବାହ୍ୟତ୍ୟାଗ ଦ୍ୱାରା ମୁକ୍ତି ମିଳେ ନାହିଁ, ମୁକ୍ତି ମିଳେ ଆନ୍ତରିକ ବୈରାଗ୍ୟ ଦ୍ୱାରା ॥ ୩୫୭ ॥ </p>
<p class="Chapter-End-Text"><span>• • • •</span></p>
<p class="Text">‘ମୋର କିଛି ନେବାର ନାହିଁ’<span>—</span>ଏତିକି ସ୍ୱୀକାର କରିନେଲେ ମୁକ୍ତି ମିଳିଯିବ ॥ ୩୫୮ ॥</p>
<p class="Chapter-End-Text"><span>• • • •</span></p>
<p class="Text">ମୁକ୍ତି ସହଜ ଓ ସ୍ୱାଭାବିକ, କିନ୍ତୁ ବନ୍ଧନ କୃତିସାଧ୍ୟ ॥ ୩୫୯ ॥</p>
<p class="Chapter-End-Text"><span>• • • •</span></p>
<p class="Text">ବାସ୍ତବରେ ମୁକ୍ତ (ଚେତନ ସ୍ୱରୂପ) ହିଁ ମୁକ୍ତ ହୁଏ, ବଦ୍ଧ (ଶରୀର) ମୁକ୍ତ ହୁଏ ନାହିଁ ॥ ୩୬୦ ॥</p>
<p class="Chapter-End-Text para-style-override-2"><span>• • • •</span><span></span></p>


<p class="Page-Break"> </p>
<p class="Heading" id="toc_marker-28">ଭକ୍ତ</p>
<p class="Text">ଭଗବଦ୍ଭକ୍ତଙ୍କ ଦ୍ୱାରା କର୍ମ ହୁଏ ନାହିଁ, ତାଙ୍କ ଦ୍ୱାରା ସବୁବେଳେ ପୂଜା ହେଉଥାଏ; କାରଣ ପ୍ରତ୍ୟେକ କର୍ମରେ ତାଙ୍କର ପୂଜାଭାବ ରହିଥାଏ ॥ ୩୬୧ ॥ </p>
<p class="Chapter-End-Text">• • • •</p>
<p class="Text">ଯାହାର ମନ ଭଗବାନଙ୍କ ଠାରେ ଲାଗି ରହିଥାଏ, ତାକୁ ସାଧାରଣ ଲୋକ ଭାବିବା ଉଚିତ ନୁହେଁ; କାରଣ ସେ ଭଗବାନଙ୍କ ଦରବାରରେ ଜଣେ ସଦସ୍ୟ ॥ ୩୬୨ ॥ </p>
<p class="Chapter-End-Text">• • • •</p>
<p class="Text">ଲୋଭୀର ଯେପରି ଧନ ଉପରେ ଦୃଷ୍ଟି ଥାଏ, ଭକ୍ତଙ୍କର ସେହିପରି ଭଗବାନଙ୍କ ଉପରେ ଦୃଷ୍ଟି ରହିବା ଉଚିତ ॥ ୩୬୩ ॥ </p>
<p class="Chapter-End-Text">• • • •</p>
<p class="Text">ଦେବତାମାନେ ସେମାନଙ୍କ ଉପାସକଙ୍କୁ (ଉପାସନା ପୂର୍ଣ୍ଣାଙ୍ଗ ହୋଇଗଲେ) ସେମାନଙ୍କ ହିତ-ଅହିତ ବିଚାର ନ କରି ଇଚ୍ଛିତ ପଦାର୍ଥ ଦେଇ ଦିଅନ୍ତି। କିନ୍ତୁ ପରମପିତା ଭଗବାନ ନିଜ ଇଚ୍ଛାନୁସାରେ ତାଙ୍କ ଭକ୍ତଙ୍କୁ କେବଳ ସେହି ପଦାର୍ଥ ଦିଅନ୍ତି, ଯାହାଦ୍ୱାରା ଭକ୍ତଙ୍କର ପରମହିତ ହେବ ॥ ୩୬୪ ॥ </p>
<p class="Chapter-End-Text">• • • •</p>
<p class="Text">ତୁମେ ଭଗବାନଙ୍କର ଦାସ ହୋଇଗଲେ ଭଗବାନ ତୁମକୁ ମାଲିକ କରିଦେବେ ॥ ୩୬୫ ॥ </p>
<p class="Chapter-End-Text">• • • •</p>
<p class="Text">ଭଗବାନଙ୍କ ଭକ୍ତ ଜାତିରେ ଯେତେ ନୀଚ ହୋଇଥାଉ ନା କାହିଁକି, ସେ ଭକ୍ତିବିହୀନ ବିଦ୍ୱାନ୍ ବ୍ରାହ୍ମଣଠାରୁ ମଧ୍ୟ ଶ୍ରେଷ୍ଠ ॥ ୩୬୬ ॥ </p>
<p class="Chapter-End-Text">• • • •</p>
<p class="Text">ଭଗବାନଙ୍କ ହୃଦୟରେ ଭକ୍ତର ଯେତେ ଆଦର, ସଂସାରରେ ଆଉ କେହି ଭକ୍ତକୁ ସେତେ ଆଦର ଦେଇ ପାରିବ ନାହିଁ ॥ ୩୬୭ ॥ </p>
<p class="Chapter-End-Text">• • • •</p>
<p class="Text">ଯେଉଁ ଭକ୍ତକୁ ତା’ ନିଜଠାରେ କୌଣସି ପ୍ରକାର ବିଶେଷତ୍ୱ ଦେଖାଯାଏ ନାହିଁ, କୌଣସି କଥାକୁ ନେଇ ତା’ ମନରେ ଅଭିମାନ ଆସେ ନାହିଁ, ସେହି ଭକ୍ତଠାରେ ଭଗବାନଙ୍କ ବିଶେଷତ୍ୱ ଅବତରିତ ହୋଇଯାଏ ॥ ୩୬୮ ॥ </p>
<p class="Chapter-End-Text">• • • •</p>
<p class="Text">ଶରଣାଗତ ଭକ୍ତକୁ ଭଜନ କରିବାକୁ ପଡ଼େ ନାହିଁ, ବରଂ ତା’ ଦ୍ୱାରା ସ୍ୱାଭାବିକଭାବେ ଭଜନ ହେଉଥାଏ ॥ ୩୬୯ ॥ </p>
<p class="Chapter-End-Text">• • • •</p>
<p class="Text">ଭକ୍ତ ଭଗବାନଙ୍କୁ ଯେଉଁ ରୂପରେ ଦେଖିବାକୁ ଚାହେଁ, ଭଗବାନ ତା’ ଭାବ ଅନୁସାରେ ସେହିପରି ରୂପ ଧାରଣ କରନ୍ତି ॥ ୩୭୦ ॥ </p>
<p class="Chapter-End-Text">• • • •</p>
<p class="Text">ଭଗବଦ୍ଭକ୍ତଙ୍କୁ ଦେବତା କହିବା ତାଙ୍କର ନିନ୍ଦା କରିବା ସଙ୍ଗେ ସମାନ; କାରଣ ତାଙ୍କର ସ୍ଥାନ ଦେବତାଙ୍କ ଠାରୁ ଅତି ଉଚ୍ଚରେ ॥ ୩୭୧ ॥ </p>
<p class="Chapter-End-Text">• • • •</p>
<p class="Text"><span>ପ୍ରେମୀ ଭକ୍ତ ଭଗବାନଙ୍କ ପ୍ରଭାବ ଦେଖି ତାଙ୍କ ପ୍ରତି ଆକୃଷ୍ଟ ହୁଏ ନାହିଁ, ବରଂ ଭଗବାନଙ୍କର ଆପଣାର ଭାବ ଦେଖି ତାଙ୍କ ପ୍ରତି ଆକୃଷ୍ଟ ହୋଇଯାଏ ॥ ୩୭୨ ॥</span> </p>
<p class="Chapter-End-Text"><span>• • • •</span></p>
<p class="Text">ପ୍ରେମୀ କଥା ପ୍ରେମୀହିଁ ବୁଝିପାରେ, ଜ୍ଞାନୀ ବୁଝିପାରେ ନାହିଁ। ପୁଣି ଅଜ୍ଞାନୀ କ’ଣ ବା ବୁଝିବ ! ॥ ୩୭୩ ॥ </p>
<p class="Chapter-End-Text"><span>• • • •</span></p>
<p class="Text">ଭକ୍ତକୁ ଭଗବାନଙ୍କ ସେବା କରିବାରେ ଆନନ୍ଦ ମିଳେ ଏବଂ ଭଗବାନଙ୍କୁ ଭକ୍ତର ସେବା କରିବାରେ ଆନନ୍ଦ ମିଳେ ॥ ୩୭୪ ॥ </p>
<p class="Chapter-End-Text para-style-override-2"><span>• • • •</span><span></span></p>


<p class="Page-Break"> </p>
<p class="Heading" id="toc_marker-29">ଭଗବାନ</p>
<p class="Text">ଏକମାତ୍ର ଭଗବତ୍୷ତତ୍ତ୍ବ ଅଥବା ପରମାତ୍ମତତ୍ତ୍ୱ ହିଁ ପ୍ରକୃତ ତତ୍ତ୍ୱ। ଏହା ବ୍ୟତୀତ ଅନ୍ୟ ସବୁ ଅତତ୍ତ୍ୱ ॥ ୩୭୫ ॥ </p>
<p class="Chapter-End-Text">• • • •</p>
<p class="Text">ଅନ୍ତଃକରଣରେ ସଂସାରର ମହତ୍ତ୍ୱ ସ୍ଥାନ ଅଧିକାର କରିଥିବାଯାଏ ଭଗବାନଙ୍କର ମହତ୍ତ୍ୱ ବୁଝି ହେବ ନାହିଁ ॥ ୩୭୬ ॥ </p>
<p class="Chapter-End-Text">• • • •</p>
<p class="Text">ଭଗବାନଙ୍କୁ ମନ, ବୁଦ୍ଧି ଓ ଇନ୍ଦ୍ରିୟମାନଙ୍କ ଦ୍ୱାରା ଜାଣିହୁଏ ନାହିଁ। ତାଙ୍କୁ କେବଳ ସ୍ୱୟଂ ଦ୍ୱାରା ଜାଣିହୁଏ ॥ ୩୭୭ ॥ </p>
<p class="Chapter-End-Text">• • • •</p>
<p class="Text">ଆମ ଧାରଣାରେ ଯେଉଁ ପଦାର୍ଥ ସବୁଠାରୁ ଦୂରବର୍ତ୍ତୀ, ଶରୀର ତା’ଠାରୁ ମଧ୍ୟ ଅଧିକ ଦୂରବର୍ତ୍ତୀ ଏବଂ ଯେଉଁ ପଦାର୍ଥକୁ ଆମେ ଅତ୍ୟନ୍ତ ନିକଟତର ଭାବୁଛୁ, ପରମାତ୍ମା ତା’ଠାରୁ ମଧ୍ୟ ଅଧିକ ନିକଟତର ॥ ୩୭୮ ॥ </p>
<p class="Chapter-End-Text">• • • •</p>
<p class="Text">ମିଳିଥିବା ପ୍ରତ୍ୟେକ ଜିନିଷ ନିଶ୍ଚୟ ବିଯୁକ୍ତ ହୋଇଯାଏ, କିନ୍ତୁ ଯେଉଁ ପରମାତ୍ମତତ୍ତ୍ୱ ନିତ୍ୟପ୍ରାପ୍ତ, ତାହା କେବେ କୌଣସି ଅବସ୍ଥାରେ ବି ବିଯୁକ୍ତ ହୁଏ ନାହିଁ। ଆମକୁ ତାହାର ଅନୁଭବ ହେବା ନ ହେବା ଭିନ୍ନ କଥା ॥ ୩୭୯ ॥ </p>
<p class="Chapter-End-Text">• • • •</p>
<p class="Text">ସଂସାର ହେଉଛି ଅଭାବରୂପ ଭାବରୂପରେ ଏକମାତ୍ର ଅକ୍ରିୟ-ତତ୍ତ୍ୱ ପରମାତ୍ମାହିଁ ବିଦ୍ୟମାନ। ତାଙ୍କରି ସତ୍ତାରୁ ଅଭାବରୂପ ସଂସାର ମଧ୍ୟ ସତ୍ତାବାନ୍ ଜଣାପଡ଼େ ॥ ୩୮୦ ॥ </p>
<p class="Chapter-End-Text">• • • •</p>
<p class="Text">ଆମେ ପରମାତ୍ମାଙ୍କର ଅସ୍ତିତ୍ୱକୁ ସ୍ୱୀକାର ନ କରି ସଂସାରର ଅସ୍ତିତ୍ୱ ସ୍ୱୀକାର କରୁଛୁ—ଏହା ବିରାଟ ଭୁଲ୍ ॥ ୩୮୧ ॥ </p>
<p class="Chapter-End-Text">• • • •</p>
<p class="Text">ସଂସାରରେ କୌଣସି ବ୍ୟକ୍ତି ଚାକରକୁ ନିଜର ମାଲିକ କରିଦିଏ ନାହିଁ, କିନ୍ତୁ ଭଗବାନ ଶରଣାଗତ ଭକ୍ତକୁ ନିଜର ମାଲିକ କରିଦିଅନ୍ତି ! ଏଭଳି ଉଦାରତା କେବଳ ପ୍ରଭୁଙ୍କ ଠାରେ ହିଁ ଦେଖିବାକୁ ମିଳେ ॥ ୩୮୨ ॥ </p>
<p class="Chapter-End-Text">• • • •</p>
<p class="Text">ଭଗବାନଙ୍କ ବ୍ୟତିରେକେ ଏପରି କୌଣସି ବ୍ୟକ୍ତି ବା ବସ୍ତୁ ନାହିଁ, ଯେ କି ସବୁବେଳେ ଆମ ସାଥିରେ ରହିବ ଏବଂ ଆମେ ସବୁବେଳେ ତା’ ସାଥିରେ ରହିବା ॥ ୩୮୩ ॥ </p>
<p class="Chapter-End-Text">• • • •</p>
<p class="Text">ପ୍ରତିକ୍ଷଣ ପରବର୍ତ୍ତିତ ସଂସାର ଉପରେ ରହୁଥିବା ବିଶ୍ୱାସହିଁ ଭଗବାନଙ୍କ ପ୍ରତି ବିଶ୍ୱାସ ହେବାକୁ ଦେଉ ନାହିଁ ॥ ୩୮୪ ॥ </p>
<p class="Chapter-End-Text">• • • •</p>
<p class="Text">ସୂର୍ଯ୍ୟ ଯେପରି ଉଦିତ ହୁଅନ୍ତି, ଜାତ ହୁଅନ୍ତି ନାହିଁ, ସେହିପରି ଅବତାର ସମୟରେ ଭଗବାନ ପ୍ରକଟ ହୁଅନ୍ତି, ଆମ ଭଳି ଜନ୍ମ ନିଅନ୍ତି ନାହିଁ ॥ ୩୮୫ ॥ </p>
<p class="Chapter-End-Text">• • • •</p>
<p class="Text"><span>‘ପରମାତ୍ମା ଅଛନ୍ତି’—କେବଳ ଏତିକି ମାନିନେବା ଯଥେଷ୍ଟ। ପରମାତ୍ମା କିପରି, ତାହା ଜାଣିବାର କୌଣସି ଆବଶ୍ୟକତା ନାହିଁ ॥ ୩୮୬ ॥ </span></p>
<p class="Chapter-End-Text"><span>• • • •</span></p>
<p class="Text">ଭଗବାନ ସର୍ବସମର୍ଥ ହୋଇଥିଲେହେଁ ଆମଠାରୁ ଦୂରେଇଯିବାରେ ଅସମର୍ଥ ॥ ୩୮୭ ॥ </p>
<p class="Chapter-End-Text">• • • •</p>
<p class="Text">ଭଗବାନ କେଉଁଠି ଅଛନ୍ତି ? ସେ ସେହିଠାରେ ଅଛନ୍ତି, ଯେଉଁଠି ‘କେଉଁଠି-ଏଇଠି-ସେଇଠି’ ଶବ୍ଦ ଲାଗୁ ହୁଏ ନାହିଁ ଅର୍ଥାତ୍ ଭଗବାନ ଦେଶ, କାଳ, ବସ୍ତୁ, ବ୍ୟକ୍ତି ଇତ୍ୟାଦିର ଊର୍ଦ୍ଧ୍ୱରେ ॥ ୩୮୮ ॥ </p>
<p class="Chapter-End-Text">• • • •</p>
<p class="Text">ଭଗବାନ ସବୁ ଜାଗାରେ ବିରାଜମାନ, କେବଳ ଗ୍ରାହକ ଦରକାର। ସ୍ତମ୍ଭ ବହୁତ ରହିଛି, କିନ୍ତୁ ପ୍ରହ୍ଲାଦ ଦରକାର ॥ ୩୮୯ ॥ </p>
<p class="Chapter-End-Text">• • • •</p>
<p class="Text">ଭଗବାନ କେଉଁଠି ଯେ ନାହାନ୍ତି, ସେ କଥା ନୁହେଁ। ତାଙ୍କୁ ଦେଖିବା ଲୋକ ଦରକାର ॥ ୩୯୦ ॥ </p>
<p class="Chapter-End-Text">• • • •</p>
<p class="Text">ସଂସାର ଆଡ଼କୁ ଦୃଷ୍ଟି ଦେଉଥିବା ବ୍ୟକ୍ତିହିଁ କହେ ‘ଭଗବାନ କେଉଁଠି ଅଛନ୍ତି ?’ ଭଗବାନଙ୍କ ଆଡ଼କୁ ଦୃଷ୍ଟି ଦେଉଥିବା ବ୍ୟକ୍ତି କହେ “ଭଗବାନ କେଉଁଠି ନାହାନ୍ତି ?” ॥ ୩୯୧ ॥ </p>
<p class="Chapter-End-Text">• • • •</p>
<p class="Text">ଯେପରି ସୂର୍ଯ୍ୟ ବାଦଲ ଦ୍ୱାରା ଆଚ୍ଛାଦିତ ହୁଅନ୍ତି ନାହିଁ, କେବଳ ଆମର ନେତ୍ର ଆଚ୍ଛାଦିତ ହୋଇଯାଏ, ଠିକ୍  ସେହିପରି ପରମାତ୍ମା ଆବୃତ ହୋଇ ନାହାନ୍ତି, ଆମ ବୃଦ୍ଧି ଆବୃତ ହୋଇଯାଇଛି ॥୩୯୨ ॥ </p>
<p class="Chapter-End-Text">• • • •</p>
<p class="Text">ଭଗବାନ ଜୀବକୁ ତାଙ୍କର ଦାସ (ଚାକର) କରିବାକୁ ଚାହାନ୍ତି ନାହିଁ, ବରଂ ସଖା (ନିଜ ସମାନ) କରିବାକୁ ଚାହାନ୍ତି ॥ ୩୯୩ ॥ </p>
<p class="Chapter-End-Text">• • • •</p>
<p class="Text">ସତ୍ ଅସତ୍୷ର ବିରୋଧୀ ନୁହେଁ, ବରଂ ତାହା ଅସତ୍୷କୁ ସତ୍ତା ଦେଇଥାଏ। ସତ୍ ବିଷୟକ ଜିଜ୍ଞାସାହିଁ ଅସତ୍୷ର ବିରୋଧୀ ॥ ୩୯୪ ॥ </p>
<p class="Chapter-End-Text">• • • •</p>
<p class="Text">ସତ୍ ବିନା ଅସତ୍୷କୁ ଦେଖି ହେବ ନାହିଁ ଏବଂ ଅସତ୍ ବିନା ସତ୍୷ର ବର୍ଣ୍ଣନା କରି ହେବ ନାହିଁ ॥୩୯୫॥ </p>
<p class="Chapter-End-Text">• • • •</p>
<p class="Text">ପରମାତ୍ମତତ୍ତ୍ୱର ବର୍ଣ୍ଣନା କରାଯାଇପାରେ ନାହିଁ, ତାହାକୁ କେବଳ ଅନୁଭବ କରାଯାଏ ॥ ୩୯୬॥ </p>
<p class="Chapter-End-Text">• • • •</p>
<p class="Text">କେବଳ ପରମାତ୍ମତତ୍ତ୍ୱ ବ୍ୟତୀତ ଅନ୍ୟର ଅସ୍ତିତ୍ୱ ସ୍ୱାକାର କରିବା ଅଜ୍ଞାନର ପରିଚାୟକ ॥୩୯୭॥ </p>
<p class="Chapter-End-Text">• • • •</p>
<p class="Text">ଜଗତର ନାଥ ଜଗନ୍ନାଥ ଥାଉ ଥାଉ ଆମେ ନିଜକୁ ଅନାଥ ଭାବିବା ଆମର ବିରାଟ ବଡ଼ ଭୁଲ୍ ॥ ୩୯୮ ॥ </p>
<p class="Chapter-End-Text">• • • •</p>
<p class="Text">ମନୁଷ୍ୟ କେବଳ ଈଶ୍ୱରଙ୍କ ପ୍ରତି ବିଶ୍ୱାସ କରିବା ଉଚିତ। ଯଦି ସେ ସଂସାରକୁ ବିଶ୍ୱାସ କରିବ ଓ ଈଶ୍ୱରଙ୍କ ପ୍ରତି ବିବେକ ଲଗାଇବ, ତେବେ ନାସ୍ତିକ ପାଲଟିଯିବ ॥ ୩୯୯ ॥ </p>
<p class="Chapter-End-Text">• • • •</p>
<p class="Text">ସାଧକକୁ ଭଗବାନ ପ୍ରଥମେ ପ୍ରଥମେ ଦୂର ଜଣାପଡ଼ନ୍ତି, ତା’ପରେ ନିକଟତର ଜଣାପଡ଼ନ୍ତି, ତା’ପରେ ନିଜଠାରେ ଦେଖାଯାଆନ୍ତି ଏବଂ ଶେଷରେ କେବଳ ଭଗବାନହିଁ ଦେଖାଯାଆନ୍ତି ॥ ୪୦୦ ॥ </p>
<p class="Chapter-End-Text">• • • •</p>
<p class="Text">ପରମାତ୍ମାଙ୍କ ମଧ୍ୟରେ ଜୀବ ଅନ୍ତର୍ଗତ ଏବଂ ଜୀବ ମଧ୍ୟରେ ଜଗତ୍ ଅନ୍ତର୍ଗତ। ତେଣୁ ଜୀବ ଓ ଜଗତର କୌଣସି ସ୍ୱତନ୍ତ୍ର ସତ୍ତା ନ ଥାଏ, କେବଳ ପରମାତ୍ମାଙ୍କର ହିଁ ସ୍ୱତନ୍ତ୍ର ସତ୍ତା ଥାଏ ॥ ୪୦୧ ॥ </p>
<p class="Chapter-End-Text">• • • •</p>
<p class="Text">ସମସ୍ତ ଦେଶ, କାଳ, କ୍ରିୟା, ବସ୍ତୁ, ବ୍ୟକ୍ତି, ଅବସ୍ଥା, ପରିସ୍ଥିତି, ଘଟଣା ଇତ୍ୟାଦିର ଅଭାବ ହୋଇଯିବା ପରେ ଯାହା ଅବଶେଷ ରହେ, ତାହା ହିଁ ପରମାତ୍ମତତ୍ତ୍ୱ ॥ ୪୦୨ ॥</p>
<p class="Chapter-End-Text para-style-override-2"><span>• • • •</span><span></span></p>


<p class="Page-Break"> </p>
<p class="Heading" id="toc_marker-30">ଭଗବତ୍୷କୃପା</p>
<p class="Text">ଗାଈର କ୍ଷୀର ଯେପରି ଗାଈ ପାଇଁ ଉପଯୋଗୀ ନ ହୋଇ ଅନ୍ୟମାନଙ୍କ ପାଇଁ ଉପଯୋଗୀ ହୋଇଥାଏ, ସେହିପରି ଭଗବାନଙ୍କ କୃପା ଭଗବାନଙ୍କ ପାଇଁ ଉପଯୋଗୀ ନ ହୋଇ ଅନ୍ୟମାନଙ୍କ ପାଇଁ ଅର୍ଥାତ୍ ଆମ୍ଭମାନଙ୍କ ପାଇଁ ଉପଯୋଗୀ ହୋଇଥାଏ ॥ ୪୦୩ ॥ </p>
<p class="Chapter-End-Text"><span>• • • •</span></p>
<p class="Text">ଭଗବାନଙ୍କ ଠାରୁ ଯଦି ଦୟା ଆଶା କରୁଛି, ତେବେ ତୁମଠାରୁ ଯେଉଁମାନେ ଛୋଟ, ସେମାନଙ୍କ ଉପରେ ତୁମେ ଦୟା କର। ତେବେଯାଇ ଭଗବାନ ଦୟା କରିବେ। ଦୟା ଚାହୁଁଛ, ଅଥଚ ଦୟା କରୁ ନାହିଁ<span>—</span>ଏହା ଅନ୍ୟାୟ ଏବଂ ନିଜ ଜ୍ଞାନର ତିରସ୍କାର ॥ ୪୦୪ ॥</p>
<p class="Chapter-End-Text"><span>• • • •</span></p>
<p class="Text">ଯେଉଁ ଗୀତା ଅର୍ଜୁନଙ୍କୁ ଦ୍ୱିତୀୟ ଥର ପାଇଁ ଶୁଣିବାକୁ ମିଳି ନ ଥିଲା, ତାହା ଆମକୁ ପ୍ରତିଦିନ ପଢ଼ିବା ଓ ଶୁଣିବାକୁ ମିଳୁଛି<span>—</span>ଏହା ଭଗବାନଙ୍କର କେତେ ଅଲୌକିକ କୃପା ନୁହେଁ ସତେ ! ॥ ୪୦୫ ॥ </p>
<p class="Chapter-End-Text"><span>• • • •</span></p>
<p class="Text">ଆଜିପର୍ଯ୍ୟନ୍ତ ଯେତେ ସବୁ ମହାତ୍ମା ଜୀବନମୁକ୍ତ, ତତ୍ତ୍ୱଜ୍ଞ ବା ଭଗବତ୍୷ପ୍ରେମୀ ହୋଇଛନ୍ତି, ସମସ୍ତେ ଭଗବାନଙ୍କ କୃପାରୁହିଁ ସେଠାରେ ହୋଇପାରିଛ୎୎୎୎୎୎୎୎୎୎ନ୍ତି, ନିଜ ଉଦ୍ୟମ ବଳରେ ନୁହେଁ ॥ ୪୦୬ ॥ </p>
<p class="Chapter-End-Text"><span>• • • •</span></p>
<p class="Text">ସ୍ୱତଃସିଦ୍ଧ ପରମପଦ ନିଜ କର୍ମ, ପୁରୁଷାର୍ଥ ବା ସାଧନା ବଳରେ ମିଳେ ନାହିଁ। ଏହା କେବଳ ଭଗବାନଙ୍କ କୃପାରୁ ମିଳିଥାଏ ॥ ୪୦୭ ॥</p>
<p class="Chapter-End-Text para-style-override-2"><span>• • • •</span><span></span></p>


<p class="Page-Break"> </p>
<p class="Heading" id="toc_marker-31">ଭଗବତ୍୷ପ୍ରାପ୍ତି</p>
<p class="Text">ନିଷ୍କପଟ ହୃଦୟରେ ଭଗବାନଙ୍କୁ ପାଇବା ପାଇଁ ଇଚ୍ଛା କରୁଥିବା ବ୍ୟକ୍ତି ଯେକୌଣସି ବର୍ଣ୍ଡ, ଆଶ୍ରମ, ସମ୍ପ୍ରଦାୟ, ପରିସ୍ଥିତି ଇତ୍ୟାଦିରେ ଥାଉ ନା କାହିଁକି, ଏବଂ ଯେତେ ବି ଦୁରାଚାରୀ ହୋଇଥାଉ ନା କାହିଁକି, ସେ ଭଗବାନଙ୍କୁ ପାଇବାର ପୂର୍ଣ୍ଣ ଅଧିକାରୀ ॥ ୪୦୮ ॥ </p>
<p class="Chapter-End-Text">• • • •</p>
<p class="Text">ସାଧକ କଦାପି ସଂସାରର ଆଶା ନ ରଖୁ ଏବଂ ପରମାତ୍ମାଙ୍କ ଠାରୁ କଦାପି ନିରାଶ ନ ହେଉ; କାରଣ ସଂସାର ସ୍ଥାୟୀ ରହେ ନାହିଁ ଏବଂ ପରମାତ୍ମା କଦାପି ନଷ୍ଟ ହୁଅନ୍ତି ନାହିଁ ॥ ୪୦୯ ॥ </p>
<p class="Chapter-End-Text">• • • •</p>
<p class="Text">ଭଗବାନଙ୍କ ବିଷୟରେ ସନ୍ତୁଷ୍ଟ ହୋଇଯିବା ଏବଂ ସଂସାର ବିଷୟରେ ଅସନ୍ତୁଷ୍ଟ ରହିବା ଘୋର କ୍ଷତିକାରକ ॥ ୪୧୦ ॥ </p>
<p class="Chapter-End-Text">• • • •</p>
<p class="Text">ମାଛ ଯେପରି ଜଳ ବିନା ବ୍ୟାକୁଳ ହୋଇଯାଏ, ଆମେ ସେହିପରି ଭଗବାନଙ୍କ ବିନା ବ୍ୟାକୁଳ ହୋଇଗଲେ ଭଗବାନ ମିଳିବାରେ ବିଳମ୍ବ ହେବ ନାହିଁ ॥ ୪୧୧ ॥ </p>
<p class="Chapter-End-Text">• • • •</p>
<p class="Text">ଭଗବାନଙ୍କୁ ପାଇଗଲେ ଆଉ କିଛି କରିବା, ଜାଣିବା ଓ ପାଇବା ବାକି ରହେ ନାହିଁ। ଏଇଥିରେ ମନୁଷ୍ୟଜୀବନର ପୂର୍ଣ୍ଣତା ଓ ସଫଳତା ନିହିତ ॥ ୪୧୨ ॥ </p>
<p class="Chapter-End-Text">• • • •</p>
<p class="Text">ସାଧକ ବିଚାର କରିବା ଦରକାର ଯେ “ଭଗବାନ ସବୁ ଜାଗାରେ ଥିବାରୁ ଏଠାରେ ମଧ୍ୟ ଅଛନ୍ତି, ସବୁ ସମୟରେ ଥିବାରୁ ବର୍ତ୍ତମାନ ମଧ୍ୟ ଅଛନ୍ତି, ସମସ୍ତଙ୍କ ଠାରେ ଥିବାରୁ ମୋ’ଠାରେ ମଧ୍ୟ ଅଛନ୍ତି ଏବଂ ସେ ସମସ୍ତଙ୍କର ନିଜର ହୋଇଥିବାରୁ ମୋର ମଧ୍ୟ ନିଜର” ॥ ୪୧୩ ॥ </p>
<p class="Chapter-End-Text">• • • •</p>
<p class="Text">ଭଗବତ୍୷ପ୍ରାପ୍ତି କ୍ଷେତ୍ରରେ ବ୍ୟାକୁଳତା ଦ୍ୱାରା ଯେତେ ଶୀଘ୍ର ଉନ୍ନତି ହୋଇଥାଏ, ବିଚାରପୂର୍ବକ କରାଯାଉଥିବା ସାଧନାରେ ସେତେ ଶୀଘ୍ର ଉନ୍ନତି ହୁଏ ନାହିଁ ॥ ୪୧୪ ॥ </p>
<p class="Chapter-End-Text">• • • •</p>
<p class="Text">ନିଜର ତୀବ୍ର ଉତ୍କଣ୍ଠା ନ ଥିବା ଯୋଗୁଁ ଭଗବତ୍୷ପ୍ରାପ୍ତିରେ ବିଳମ୍ବ ହେଉଛି ॥ ୪୧୫ ॥ </p>
<p class="Chapter-End-Text">• • • •</p>
<p class="Text">ଲୁଚୁକାଳି ଖେଳରେ ଲୁଚିଥିବା ପିଲାକୁ ଖୋଜୁଥିବା ପିଲା ଦେଖିନେଲେ ସେ ଆଉ ନ ଲୁଚି ବାହାରକୁ ବାହାରି ଆସେ, ସେହିପରି ସର୍ବତ୍ର ଲୁଚି ରହିଥିବା ଭଗବାନଙ୍କୁ ସାଧକ ଯଦି ସବୁଠାରେ ଦେଖିବ, ତେବେ ସେ ଆଉ ତା’ଠାରୁ ଲୁଚି ରହି ପାରିବେ ନାହିଁ, ତା’ ସମ୍ମୁଖକୁ ଆସିଯିବେ ॥ ୪୧୬ ॥ </p>
<p class="Chapter-End-Text">• • • •</p>
<p class="Text">ସକଳ ବିଷୟରୁ ବିମୁଖ ହୋଇଗଲେ ସାଧକ ନିଜ ମଧ୍ୟରେ ହିଁ ନିଜ ପ୍ରିୟତମ ଭଗବାନଙ୍କୁ ପାଇଯାଏ॥ ୪୧୭॥ </p>
<p class="Chapter-End-Text">• • • •</p>
<p class="Text">ତୀବ୍ର ଉତ୍କଣ୍ଠାହିଁ ଭଗବତ୍୷ପ୍ରାପ୍ତିର ସରଳ ଉପାୟ, କ୍ରିୟା ନୁହେଁ ॥ ୪୧୮ ॥ </p>
<p class="Chapter-End-Text">• • • •</p>
<p class="Text">ଭଗବତ୍୷ପ୍ରାପ୍ତି କରିବା ଉଦ୍ଦେଶ୍ୟରେ ଭଗବାନ ଜୀବକୁ ମନୁଷ୍ୟଶରୀର ଦେଇଛନ୍ତି ମାନେ ତଦନୁସାରେ ପୂର୍ଣ୍ଣ ଯୋଗ୍ୟତା ଓ ସାମଗ୍ରୀ ମଧ୍ୟ ଦେଇଛନ୍ତି। ଏତେ ଯୋଗ୍ୟତା ଓ ସାମଗ୍ରୀ ଦେଇଛନ୍ତି ଯେ ମନୁଷ୍ୟ ତା’ ଜୀବନକାଳ ଭିତରେ ଅନେକ ଥର ଭଗବାନଙ୍କୁ ପାଇ ପାରିବ ॥ ୪୧୯ ॥ </p>
<p class="Chapter-End-Text">• • • •</p>
<p class="Text">ତୀବ୍ର ଅଭିଳାଷ ଅଭାବରୁହିଁ ଭଗବାନଙ୍କୁ ପାଇବାରେ ବିଳମ୍ବ ହେଉଛି, ଉଦ୍ଯୋଗ ଅଭାବରୁ ନୁହେଁ ॥ ୪୨୦ ॥ </p>
<p class="Chapter-End-Text">• • • •</p>
<p class="Text">ପ୍ରତ୍ୟେକ ବର୍ଣ୍ଣ, ଆଶ୍ରମ, ଜାତି, ସମ୍ପ୍ରଦାୟ ଇତ୍ୟାଦି ସହିତ ପରମାତ୍ମାଙ୍କର ସମାନ ସମ୍ପର୍କ ରହିଛି। ତେଣୁ ଯିଏ ଯେଉଁଠି ଥିଲେ ବି ସେଠାରେ ସେ ପରମାତ୍ମାଙ୍କୁ ପାଇ ପାରିବ ॥ ୪୨୧ ॥ </p>
<p class="Chapter-End-Text">• • • •</p>
<p class="Text">ଅସତ୍ର ଆଶ୍ରୟ ନେଇ ତାହାଦ୍ୱାରା ସତ୍୷କୁ ପାଇବାକୁ ଚେଷ୍ଟା କରିବା ନିହାତି ମୂର୍ଖତା ॥ ୪୨୨ ॥ </p>
<p class="Chapter-End-Text">• • • •</p>
<p class="Text">ଯାହାକୁ ପାଇବା ଉଦ୍ଦେଶ୍ୟରେ ମାନବଶରୀର ମିଳିଛି, ତାହାକୁ ପାଇବା ଯଦି କଠିନ, ତେବେ ଆଉ ସହଜ କ’ଣ ? ॥ ୪୨୩ ॥ </p>
<p class="Chapter-End-Text">• • • •</p>
<p class="Text"><span>ଭଗବାନଙ୍କ ଦର୍ଶନ ପାଇଁ କ’ଣ କରିବା ?</span><span>—</span><span>ଭଗବାନଙ୍କ ନାମ ଜପ କରିବା ଏବଂ ତାଙ୍କ ନିକଟରେ ପ୍ରାର୍ଥନା କରିବା ଯେ “ହେ ପ୍ରଭୁ ! ମୁଁ ଯେପରି ଆପଣଙ୍କୁ ଭୁଲି ନ ଯାଏ !”। ଏପରି କଲେ ଭଗବାନଙ୍କ ପ୍ରତି ପ୍ରେମ ହୋଇଯିବା ଏବଂ ସେ ପ୍ରତ୍ୟକ୍ଷ ହୋଇଯିବେ ॥ ୪୨୪ ॥ </span></p>
<p class="Chapter-End-Text">• • • •</p>
<p class="Text">ଯେପର୍ଯ୍ୟନ୍ତ ମନରେ ନିଜ ପାଇଁ କିଛି ‘କରିବା’ ଓ ‘ପାଇବା’ର ଇଚ୍ଛା ରହିଛି, ସେପର୍ଯ୍ୟନ୍ତ ନିତ୍ୟପ୍ରାପ୍ତ ହୋଇଥିଲେହେଁ ପରମାତ୍ମତତ୍ତ୍ୱର ଅନୁଭବ ହେବା ସମ୍ଭବ ନୁହେଁ ॥ ୪୨୫ ॥ </p>
<p class="Chapter-End-Text">• • • •</p>
<p class="Text">ଭଗବତ୍୷ପ୍ରାପ୍ତି କେବଳ ତୀବ୍ର ଅଭିଳାଷରୁ ହୋଇଥାଏ। ତୀବ୍ର ଅଭିଳାଷ ଜାଗ୍ରତ ନ ହେବାର ମୁଖ୍ୟ କାରଣ ହେଉଛି ସାଂସାରିକ ଭୋଗର କାମନା ॥ ୪୨୬ ॥ </p>
<p class="Chapter-End-Text">• • • •</p>
<p class="Text">ସତ୍ୟ, ତ୍ରେତା ପ୍ରଭୃତି ଯୁଗରେ ବଡ଼ ବଡ଼ ମୁନିଋଷିଙ୍କୁ ଯେଉଁ ଭଗବାନ ମିଳିଥିଲେ, ସେ ଆଜି କଳିଯୁଗରେ ମଧ୍ୟ ସମସ୍ତଙ୍କୁ ମିଳି ପାରିବେ ॥ ୪୨୭ ॥ </p>
<p class="Chapter-End-Text">• • • •</p>
<p class="Text">ଭୋଗପ୍ରାପ୍ତି ସବୁଦିନ ପାଇଁ ହୁଏ ନାହିଁ କି ସମସ୍ତଙ୍କୁ ହୁଏ ନାହିଁ, କିନ୍ତୁ ଭଗବତ୍୷ପ୍ରାପ୍ତି ସବୁଦିନ ପାଇଁ ହୁଏ ଓ ସମସ୍ତଙ୍କୁ ହୁଏ ॥ ୪୨୮ ॥ </p>
<p class="Chapter-End-Text">• • • •</p>
<p class="Text">ପରମାତ୍ମପ୍ରାପ୍ତିରେ ଭାବ ମୁଖ୍ୟ, କ୍ରିୟା ମୁଖ୍ୟ ନୁହେଁ ॥ ୪୨୯ ॥ </p>
<p class="Chapter-End-Text">• • • •</p>
<p class="Text">ଭଗବାନ ହଠରେ ମିଳନ୍ତି ନାହିଁ, ଅସଲି ନିଷ୍ଠାରେ ମିଳନ୍ତି ॥ ୪୩୦ ॥ </p>
<p class="Chapter-End-Text">• • • •</p>
<p class="Text">ପରମାତ୍ମାଙ୍କୁ ପାଇବାରେ ବ୍ୟକ୍ତିର ପାରମାର୍ଥିକ ଭାବ, ଆଚରଣ ଇତ୍ୟାଦି ମୁଖ୍ୟ, ଜାତି ବା ବର୍ଣ୍ଣ ମୁଖ୍ୟ ନୁହେଁ ॥ ୪୩୧ ॥ </p>
<p class="Chapter-End-Text">• • • •</p>
<p class="Text">ପରମାତ୍ମପ୍ରାପ୍ତିରେ ବିବେକ, ଭାବ ଓ ବୈରାଗ୍ୟ (ଆସକ୍ତି ତ୍ୟାଗ) ଯେତେ ମୂଲ୍ୟବାନ, କ୍ରିୟା ସେତେ ମୂଲ୍ୟବାନ୍ ନୁହେଁ ॥ ୪୩୨ ॥ </p>
<p class="Chapter-End-Text">• • • •</p>
<p class="Text">ପ୍ରତ୍ୟେକ କ୍ରିୟାର ଯେହେତୁ ଆଦି-ଅନ୍ତ ରହିଛି, ତାହାର ଫଳ କିପରି ଅନନ୍ତ ହୋଇପାରିବ ? ତେଣୁ ଅନନ୍ତ ତତ୍ତ୍ୱ ବା ପରମାତ୍ମା କ୍ରିୟାସାଧ୍ୟ ନୁହନ୍ତି ॥ ୪୩୩ ॥ </p>
<p class="Chapter-End-Text">• • • •</p>
<p class="Text">ପରମାତ୍ମାଙ୍କୁ ପାଇବା ପାଇଁ ତୀବ୍ର ଅଭିଳାଷ ଜାଗ୍ରତ୍ ହେଲେ ସେଥିରୁ ଏକପ୍ରକାର ବିରହାଗ୍ନି ଉତ୍ପନ୍ନ ହୁଏ, ଯାହାକି ଅନନ୍ତ ଜନ୍ମର ପାପରାଶିକୁ ଭସ୍ମୀଭୂତ କରି ପରମାତ୍ମପ୍ରାପ୍ତି କରାଇଦିଏ ॥୪୩୪॥ </p>
<p class="Chapter-End-Text">• • • •</p>
<p class="Text"><span>ପରମାତ୍ମପ୍ରାପ୍ତି ପାଇଁ ତୀବ୍ର ଅଭିଳାଷ ଜାଗ୍ରତ ନ ହେବାର ମୁଖ୍ୟ କାରଣ ହେଉଛି</span><span>—</span><span>ସାଂସାରିକ ସୁଖର ଇଚ୍ଛା, ଆଶା ଓ ଭୋଗ ॥ ୪୩୫ ॥ </span></p>
<p class="Chapter-End-Text">• • • •</p>
<p class="Text">କୌଣସି ଜିନିଷ ଯଦି ସମସ୍ତଙ୍କୁ ସମାନରୂପେ ମିଳିପାରୁଥାଏ, ସେ ହେଲେ ପରମାତ୍ମା। ପରମାତ୍ମାଙ୍କ ବ୍ୟତୀତ ଏପରି ଅନ୍ୟ କୌଣସି ଜିନିଷ ନାହିଁ, ଯାହା ସମସ୍ତଙ୍କୁ ସମାନ ରୂପରେ ମିଳି ପାରିବ ॥ ୪୩୬ ॥ </p>
<p class="Chapter-End-Text">• • • •</p>
<p class="Text">ଆମେ ପରମାତ୍ମାଙ୍କ ବ୍ୟତୀତ ଆଉ କିଛି ପାଇ ପାରିବା ନାହିଁ; ଯଦି କିଛି ପାଇବା, ତାହା ନିଶ୍ଚିତ ‘ନାହିଁ’ରେ ପରିଣତ ହୋଇଯିବ ॥ ୪୩୭ ॥ </p>
<p class="Chapter-End-Text">• • • •</p>
<p class="Text">ଯେତେବେଳେ ଆମକୁ ବିଷୟଭୋଗ, ନିଦ୍ରା, ହସଖୁସି, ଜଗତପ୍ରୀତି ଓ ବୃଥା ବାର୍ତ୍ତାଳାପ ଭଲ ଲାଗିବ ନାହିଁ, ସେତେବେଳେ ଯାଇ ପରମାତ୍ମପ୍ରାପ୍ତି ହୋଇ ପାରିବ ॥ ୪୩୮ ॥ </p>
<p class="Chapter-End-Text">• • • •</p>
<p class="Text">ସାଧକକୁ ଭଗବତ୍୷ପ୍ରାପ୍ତିରେ ବିଳମ୍ବ ହେବାର କାରଣ ହେଉଛି ଯେ ସେ ଭଗବାନଙ୍କ ବିୟୋଗକୁ ସହିଯାଉଛି। ଭଗବାନଙ୍କ ବିୟୋଗ ଯଦି ତା’ ପକ୍ଷେ ଅସହ୍ୟ ହୋଇଯାଆନ୍ତା, ଭଗବାନ ମିଳିବାରେ ବିଳମ୍ବ ହୁଅନ୍ତା ନାହିଁ ॥ ୪୩୯ ॥ </p>
<p class="Chapter-End-Text">• • • •</p>
<p class="Text">ଅସତ୍୷ର କାମନା, ଆଶ୍ରୟ ଓ ଭରସା ଥିବାପର୍ଯନ୍ତ ସତ୍୷ର ଅନୁଭବ ହୋଇପାରିବ ନାହିଁ ॥ ୪୪୦ ॥ </p>
<p class="Chapter-End-Text">• • • •</p>
<p class="Text">ପରମାତ୍ମ୷ପ୍ରାପ୍ତି ବାସ୍ତବରେ ଅତି ସହଜ, କିନ୍ତୁ ନିଷ୍ଠା ନ ଥିବା ଯୋଗୁଁ କଠିନ ଜଣାପଡ଼ୁଛି ॥୪୪୧॥ </p>
<p class="Chapter-End-Text">• • • •</p>
<p class="Text"><span>ଭଗବାନ କ୍ରିୟାଗ୍ରାହୀ ନୁହନ୍ତି, ସେ ଭାବଗ୍ରାହୀ</span><span>—</span><span class="char-style-override-3">‘ଭାବଗ୍ରାହୀ ଜନାର୍ଦ୍ଦନଃ’।</span><span> ତେଣୁ ଭଗବାନ ଭାବରେ (ଅନନ୍ୟଭକ୍ତିରେ) ଦର୍ଶନ ଦିଅନ୍ତି, କ୍ରିୟା ବଳରେ ନୁହେଁ ॥ ୪୪୨ ॥ </span></p>
<p class="Chapter-End-Text">• • • •</p>
<p class="Text">ଅନିତ୍ୟ ପଦାର୍ଥରୁ ସମ୍ବନ୍ଧ ତୁଟିଗଲେ ନିତ୍ୟତତ୍ତ୍ୱ ସ୍ୱତଃ ଅନୁଭୂତ ହୁଏ ॥ ୪୪୩ ॥ </p>
<p class="Chapter-End-Text">• • • •</p>
<p class="Text">ପ୍ରତ୍ୟେକ ମନୁଷ୍ୟ ଭଗବାନଙ୍କୁ ପାଇବାର ଅଧିକାରୀ ଏବଂ ସେ ପ୍ରତ୍ୟେକ ପରିସ୍ଥିତିରେ ଭଗବାନଙ୍କୁ ପାଇ ପାରିବ ॥ ୪୪୪ ॥ </p>
<p class="Chapter-End-Text">• • • •</p>
<p class="Text">ପରମାତ୍ମାଙ୍କୁ ପାଇବାରେ ସମୟ ଲାଗେ ନାହିଁ, ସମୟ ଲାଗେ ସମ୍ବନ୍ଧଜନିତ ସୁଖର ଇଚ୍ଛା ଛାଡ଼ିବାରେ ॥ ୪୪୫ ॥ </p>
<p class="Chapter-End-Text">• • • •</p>
<p class="Text">ଭଗବାନଙ୍କୁ ପାଇବାର ଏକମାତ୍ର ଇଚ୍ଛା ହେଲେ ଭଗବାନ ପ୍ରକଟ ହୋଇଯିବେ ଅଥବା କୌଣସି ଇଚ୍ଛା ଆଦୌ ନ ରହିଲେ ଭଗବାନ ପ୍ରକଟ ହୋଇଯିବେ। ମଝିମଝିଆ ହେଲେ ଚଳିବ ନାହିଁ ॥ ୪୪୬ ॥</p>
<p class="Chapter-End-Text">• • • •</p>
<p class="Text">ସତ୍୷କୁ ଜାଣ ବା ନ ଜାଣ, କିଛି ଯାଏଆସେ ନାହିଁ; କିନ୍ତୁ ଯାହାକୁ ଅସତ୍ ବୋଲି ଜାଣୁଛ, ତାହା ତ୍ୟାଗ କରିଦେଲେ ସତ୍ ପ୍ରାପ୍ତି ହୋଇଯିବ ॥ ୪୪୭ ॥ </p>
<p class="Chapter-End-Text"><span>• • • •</span></p>
<p class="Text">ପରମାତ୍ମପ୍ରାପ୍ତିରେ ମନୁଷ୍ୟ ଯେତେ ସ୍ୱତନ୍ତ୍ର, ଅନ୍ୟ କୌଣସି କାର୍ଯ୍ୟରେ ସେତେ ସ୍ୱତନ୍ତ୍ର ନୁହେଁ ॥ ୪୪୮ ॥</p>
<p class="Chapter-End-Text">• • • •</p>
<p class="Text">ପରମାତ୍ମପ୍ରାପ୍ତି ପାଇଁ ଆନ୍ତରିକ ନିଷ୍ଠା ଯେତେ ଆବଶ୍ୟକ, ଉପାୟର ସେତେ ଆବଶ୍ୟକତା ନାହିଁ ॥ ୪୪୯ ॥ </p>
<p class="Chapter-End-Text">• • • •</p>
<p class="Text">ଭଗବାନ ବ୍ରାହ୍ମଣ, କ୍ଷତ୍ରିୟ, ବୈଶ୍ୟ, ଶୂଦ୍ର, ବ୍ରହ୍ମଚାରୀ, ଗୃହସ୍ଥ, ବାନପ୍ରସ୍ଥ, ସନ୍ନ୍ୟାସୀ ପ୍ରଭୃତିଙ୍କୁ ମିଳନ୍ତି ନାହିଁ, ସେ ମିଳନ୍ତି ‘ଭକ୍ତ’କୁ ॥ ୪୫୦ ॥</p>
<p class="Chapter-End-Text">• • • •</p>
<p class="Text">ଧନପ୍ରାପ୍ତିରେ କ୍ରିୟାର ପ୍ରାଧାନ୍ୟ ଥାଏ, କିନ୍ତୁ ପରମାତ୍ମପ୍ରାପ୍ତିରେ ଲାଳସା ହେଉଛି ପ୍ରଧାନ ॥୪୫୧॥</p>
<p class="Chapter-End-Text">• • • •</p>
<p class="Text">ଭଗବତ୍୷ପ୍ରାପ୍ତି କୌଣସି କର୍ମର ଫଳ ନୁହେଁ, ଏହା କୃପାର ଫଳ। କିନ୍ତୁ ଏଥିପାଇଁ ଆମର ଅଭିଳାଷ ଥିବା ଦରକାର ॥ ୪୫୨ ॥</p>
<p class="Chapter-End-Text">• • • •</p>
<p class="Text"><span>ସଂସାର ଅପୂର୍ଣ୍ଣ ହୋଇଥିବାରୁ ତାହା ଅପୂର୍ଣ୍ଣରୂପେ ହିଁ ମିଳିଥାଏ, କିନ୍ତୁ ଭଗବାନ ସର୍ବଥା ପୂର୍ଣ୍ଣ ହୋଇଥିବାରୁ ସେ ପୂର୍ଣ୍ଣରୂପେ ହିଁ ମିଳନ୍ତି ॥ ୪୫୩ ॥</span><span></span></p>
<p class="Chapter-End-Text">• • • •</p>
<p class="Text">ଯିଏ ଭଗବାନଙ୍କୁ ପାଇ ନାହିଁ, ସେ କିଛି ବି ପାଇ ନାହିଁ, କିଛି ବି ପାଇ ନାହିଁ, କିଛିହେଲେ ବି ପାଇ ନାହିଁ ॥ ୪୫୪ ॥</p>
<p class="Chapter-End-Text">• • • •</p>
<p class="Text"><span>ଭଗବତ୍୷ପ୍ରାପ୍ତିରେ ମୁଖ୍ୟ ବିଘ୍ନ ହେଉଛି</span><span>—</span><span>ଭୋଗ ଓ ସଂଗ୍ରହ ପ୍ରତି ଅଭିରୁଚି। ଅନ୍ୟମାନଙ୍କ ସୁଖରେ ସୁଖୀ ହୋଇଗଲେ ‘ଭୋଗ’ ଉପଭୋଗର ରୁଚି ନଷ୍ଟ ହୋଇଯାଏ ଏବଂ ଅନ୍ୟମାନଙ୍କ ଦୁଃଖରେ ଦୁଃଖୀ ହୋଇଗଲେ ‘ସଂଗ୍ରହ’ କରିବାର ରୁଚି ନଷ୍ଟ ହୋଇଯାଏ ॥ ୪୫୫ ॥</span></p>
<p class="Chapter-End-Text">• • • •</p>
<p class="Text">ସତ୍୷ତ ପରିବର୍ତ୍ତନଶୀଳ ସଂସାର ଉପରେ ବିଶ୍ୱାସ କରିବା ଏବଂ ତାହାକୁ ସତ୍ୟ ମନେ କରିବା ହିଁ ଭଗବାନଙ୍କୁ ପାଇବାରେ ମୁଖ୍ୟ ବିଘ୍ନ ॥ ୪୫୬ ॥</p>
<p class="Chapter-End-Text">• • • •</p>
<p class="Text">ସଂଯୋଗଜନିତ ସୁଖ ପ୍ରତି ଆସକ୍ତି ହିଁ ନିତ୍ୟପ୍ରାପ୍ତ ଭଗବାନଙ୍କୁ ଅନୁଭବ କରିବାରେ ମୁଖ୍ୟ ବିଘ୍ନ ॥ ୪୫୭ ॥</p>
<p class="Chapter-End-Text">• • • •</p>
<p class="Text">ଭଗବତ୍୷ପ୍ରାପ୍ତିରେ କୌଣସି ପଦାର୍ଥ ବାଧା ସୃଷ୍ଟି କରି ନାହିଁ, ପଦାର୍ଥର ମହତ୍ତ୍ୱ ହିଁ ବାଧା ସୃଷ୍ଟି କରିଛି ॥ ୪୫୮ ॥ </p>
<p class="Chapter-End-Text">• • • •</p>
<p class="Text">ନିଜ ପାଇଁ କର୍ମ କଲେ ଏବଂ ଜଡ଼ତା (ଶରୀରାଦି) ସହିତ ନିଜର ସମ୍ବନ୍ଧ ରହିଛି ବୋଲି ମାନିନେଲେ ସର୍ବବ୍ୟାପୀ ପରମାତ୍ମାଙ୍କୁ ପାଇବାରେ ବିଘ୍ନ ସୃଷ୍ଟି ହୁଏ ॥ ୪୫୯ ॥ </p>
<p class="Chapter-End-Text">• • • •</p>
<p class="Text">ପରମାତ୍ମା ସବୁ ଦେଶ, କାଳ ଇତ୍ୟାଦିରେ ପରିପୂର୍ଣ୍ଣ। କେବଳ ସଂସାରକୁ ସତ୍ୟ ଭାବିବାରୁ ମନୁଷ୍ୟ ପରମାତ୍ମାଙ୍କ ଠାରୁ ଦୂରତ୍ୱ ଅନୁଭବ କରୁଛି ॥ ୪୬୦ ॥ </p>
<p class="Chapter-End-Text">• • • •</p>
<p class="Text">ପରମାତ୍ମପ୍ରାପ୍ତିରେ କୌଣସି ପରିସ୍ଥିତି କାରଣ ହୁଏ ନାହିଁ କି କୌଣସି ପରିସ୍ଥିତି ବାଧକ ହୁଏ ନାହିଁ; କାରଣ ପରମାତ୍ମା ସବୁ ପରିସ୍ଥିତିରୁ ଊର୍ଦ୍ଧ୍ୱରେ ॥ ୪୬୧ ॥ </p>
<p class="Chapter-End-Text"><span>• • • •</span></p>
<p class="Text">ପରମାତ୍ମା ଦୂରରେ ନାହାନ୍ତି, କେବଳ ତାଙ୍କୁ ପାଇବାର ଉତ୍କଣ୍ଠା ନ ଥିବାରୁ ସେ ମିଳୁ ନାହାନ୍ତି ॥ ୪୬୨ ॥ </p>
<p class="Chapter-End-Text"><span>• • • •</span></p>
<p class="Text">‘ସଂସାର ଅଛି, ଏବେ ବି ଅଛି ଏବଂ ତାହା ଆମର ଆପଣାର’<span>—</span>ଏଭଳି ମାନିନେବା ଫଳରେ ‘ପରମାତ୍ମା ଅଛନ୍ତି, ଏବେ ବି ଅଛନ୍ତି ଏବଂ ସେ ଆମର ଆପଣାର’<span>—</span>ଏ କଥା ଅନୁଭବ ହେଉ ନାହିଁ ॥ ୪୬୩ ॥</p>
<p class="Chapter-End-Text"><span>• • • •</span></p>
<p class="Text">ସାଧକ ‘ପରମାତ୍ମା ଅଛନ୍ତି’ ବୋଲି ତ ମାନିନିଏ, କିନ୍ତୁ ‘ସଂସାର ନାହିଁ’ ବୋଲି ମାନେ ନାହିଁ। ଏଥିପାଇଁ ପରମାତ୍ମପ୍ରାପ୍ତିରେ ବିଘ୍ନ ଘଟୁଛି ॥ ୪୬୪ ॥ </p>
<p class="Chapter-End-Text"><span>• • • •</span></p>
<p class="Text">କୌଣସି ନିର୍ଦ୍ଦିଷ୍ଟ ସାଧନା ମାର୍ଗ ପ୍ରତି ଆଗ୍ରହ ରଖିଲେ ତଥା ଅନ୍ୟ ମାର୍ଗମାନଙ୍କର ବିରୋଧ କଲେ ପୂର୍ଣ୍ଣତ୍ବ ଲାଭରେ ବଡ଼ ଅସୁବିଧା ହୁଏ ॥ ୪୬୫ ॥ </p>
<p class="Chapter-End-Text"><span>• • • •</span></p>
<p class="Text">ଆମ ହୃଦୟରେ ପରମାତ୍ମାଙ୍କ ବ୍ୟତୀତ ଅନ୍ୟର (ବସ୍ତୁ, ବ୍ୟକ୍ତି ପ୍ରଭୃତିଙ୍କର) ଯେଉଁ ମହତ୍ତ୍ୱ ସ୍ଥାନ ପାଇଛି, ତାହା ପରମାତ୍ମପ୍ରାପ୍ତିରେ ବାଧା ସୃଷ୍ଟି କରୁଛି ॥ ୪୬୬ ॥ </p>
<p class="Chapter-End-Text"><span>• • • •</span></p>
<p class="Text">ଭଗବଦ୍ ବିଶ୍ୱାସ ଭଗବାନଙ୍କ ଠାରୁ ମଧ୍ୟ ବଡ଼; କାରଣ ଯେଉଁ ଭଗବାନ ସର୍ବତ୍ର ବିରାଜମାନ ହୋଇଥିଲେହେଁ ମିଳନ୍ତି ନାହିଁ, ସେ ବିଶ୍ୱାସ ଦ୍ୱାରା ମିଳିଯାଆନ୍ତି ॥ ୪୬୭ ॥ </p>
<p class="Chapter-End-Text"><span>• • • •</span></p>
<p class="Text">ପରମାତ୍ମତତ୍ତ୍ୱ ହେଉଛି ଅନୁଭବସ୍ୱରୂପ। କେବଳ ସେ ଦିଗକୁ ଆମର ଦୃଷ୍ଟି ନାହିଁ ॥ ୪୬୮ ॥ </p>
<p class="Chapter-End-Text"><span>• • • •</span></p>
<p class="Text">‘କିଛି କଲେ ହିଁ ପରମାତ୍ମା ମିଳିବେ’<span>—</span>ଏ ଭାବନା ଦେହାଭିମାନକୁ ପୁଷ୍ଟ କରେ। କିଛି କରିବା ବଳରେ ଯାହା ମିଳେ, ତାହା ନିଶ୍ଚିତରୂପେ ଅନିତ୍ୟ ହୋଇଥାଏ ॥ ୪୬୯ ॥ </p>
<p class="Chapter-End-Text"><span>• • • •</span></p>
<p class="Text">ସଂସାରକୁ ତ୍ୟାଗ କରିବାରେ ‘ବିବେକ’ ସାହାଯ୍ୟ କରେ ଏବଂ ଭଗବାନଙ୍କୁ ପାଇବାରେ ‘ବିଶ୍ୱାସ’ ସାହାଯ୍ୟ କରେ ॥ ୪୭୦ ॥ </p>
<p class="Chapter-End-Text"><span>• • • •</span></p>
<p class="Text">ବାସ୍ତବରେ ଭଗବାନ ମଧ୍ୟ ବିଦ୍ୟମାନ, ଗୁରୁ ମଧ୍ୟ ବିଦ୍ୟମାନ, ତତ୍ତ୍ୱଜ୍ଞାନ ମଧ୍ୟ ବିଦ୍ୟମାନ ଓ ଆମଠାରେ ଯୋଗ୍ୟତା, ସାମର୍ଥ୍ୟ ଇତ୍ୟାଦି ମଧ୍ୟ ବିଦ୍ୟମାନ। କେବଳ ନାଶବାନ୍ ସୁଖ ପ୍ରତି ଥିବା ଆସକ୍ତି ହିଁ ଭଗବାନଙ୍କ ପ୍ରାକଟ୍ୟରେ ଅନ୍ତରାୟ ସୃଷ୍ଟି କରୁଛି ! ॥ ୪୭୧ ॥ </p>
<p class="Chapter-End-Text"><span>• • • •</span></p>
<p class="Text">ଶରୀର ଦ୍ୱାରା ସଂସାରର କାମ (ବ୍ୟବହାର) ଅଥବା ସେବା କରାଯାଇପାରେ, କିନ୍ତୁ ପରମାତ୍ମପ୍ରାପ୍ତି କରାଯାଇପାରେ ନାହିଁ। ଶରୀରରୁ ଅସଙ୍ଗ ହୋଇଗଲେ ନିଜ ଦ୍ୱାରା ଓ ନିଜକୁ ହିଁ ପରମାତ୍ମପ୍ରାପ୍ତି ହୋଇଥାଏ ॥ ୪୭୨ ॥</p>
<p class="Chapter-End-Text para-style-override-2"><span>• • • •</span><span></span></p>


<p class="Page-Break"> </p>
<p class="Heading" id="toc_marker-32">ଭଗବଦ୍ ବିମୁଖତା</p>
<p class="Text">ପରମାତ୍ମାଙ୍କ ପ୍ରତି ବିମୁଖ ହେବା ଯୋଗୁଁ ହିଁ ମନୁଷ୍ୟକୁ କରିବା, ଜାଣିବା ଓ ପାଇବାରେ ଊଣା ଅନୁଭବ ହେଉଛି ॥ ୪୭୩ ॥ </p>
<p class="Chapter-End-Text"><span>• • • •</span></p>
<p class="Text">ପରମାତ୍ମତତ୍ତ୍ୱରୁ ବିମୁଖ ନ ହୋଇ କୌଣସି ସାଂସାରିକ ଭୋଗ ଉପଭୋଗ କରାଯାଇ ନ ପାରେ। ଅପରପକ୍ଷେ ଆସକ୍ତିପୂର୍ବକ ସାଂସାରିକ ଭୋଗ ଉପଭୋଗ କରିବା ଦ୍ୱାରା ମନୁଷ୍ୟ ପରମାତ୍ମାଙ୍କ ପ୍ରତି ବିମୁଖ ହୋଇଯାଏ ॥ ୪୭୪ ॥ </p>
<p class="Chapter-End-Text"><span>• • • •</span></p>
<p class="Text">ଭଗବାନଙ୍କ ଠାରୁ ବିମୁଖ ହେବାମାତ୍ରେ ଜୀବ ଅନାଥ ହୋଇଯାଏ ॥ ୪୭୫ ॥ </p>
<p class="Chapter-End-Text"><span>• • • •</span></p>
<p class="Text">ଯେଉଁମାନେ ଜଗତ୍କୁ ଜାଣନ୍ତି ନାହିଁ, ସେହିମାନେ ହିଁ ଜଗତ୍-ଜାଲରେ ଛନ୍ଦି ହୋଇଯାଆନ୍ତି ଏବଂ ଯେଉଁମାନେ ପରମାତ୍ମାଙ୍କୁ ଜାଣନ୍ତି ନାହିଁ, ସେହିମାନେ ହିଁ ତାଙ୍କ ପ୍ରତି ବିମୁଖ ରହନ୍ତି ॥ ୪୭୬ ॥ </p>
<p class="Chapter-End-Text"><span>• • • •</span></p>
<p class="Text">ସଂସାରରୁ କିଛି ପାଇବାକୁ ଇଚ୍ଛା କରିବାମାତ୍ରେ ଆମେ ପରମାତ୍ମାଙ୍କ ପ୍ରତି ବିମୁଖ ହୋଇଯାଉ ॥ ୪୭୭ ॥</p>
<p class="Chapter-End-Text para-style-override-2"><span>• • • •</span><span></span></p>


<p class="Page-Break"> </p>
<p class="Heading" id="toc_marker-33">ଭଗବାନଙ୍କ ସହ ସମ୍ବନ୍ଧ (ଆତ୍ମୀୟତା)</p>
<p class="Text">ମନୁଷ୍ୟ ସାଂସାରିକ ବସ୍ତୁ, ବ୍ୟକ୍ତି, ଇତ୍ୟାଦି ସହିତ ଯେତେ ଆମୀୟତା ରଖେ, ସେ ସେତେ ପରାଧୀନ ହୋଇଯାଏ। ସେ ଯଦି କେବଳ ଭଗବାନଙ୍କ ସହିତ ଆମୀୟତା କରିବ, ତେବେ ସବୁଦିନ ପାଇଁ ସ୍ୱାଧୀନ ହୋଇଯିବ ॥ ୪୭୮ ॥ </p>
<p class="Chapter-End-Text">• • • •</p>
<p class="Text">ସାଧକ ନିଜକୁ ଭଗବାନଙ୍କର ମନେକରି ସଂସାରର କାମ କଲେ ସଂସାର କାର୍ଯ୍ୟ ଠିକ୍୷ରୂପେ ହେବା ସଙ୍ଗେ ସଙ୍ଗେ ଭଗବାନଙ୍କ କାର୍ଯ୍ୟ (ଭଜନ) ମଧ୍ୟ ଠିକ୍୷ରୂପେ ହେବ। ମାତ୍ର ନିଜକୁ ସଂସାରର ମନେକରି ସଂସାର କାମ କଲେ ସାଂସାରିକ କାର୍ଯ୍ୟ ମଧ୍ୟ ଠିକ୍୷ରୂପେ ହୋଇ ପାରିବ ନାହିଁ ଏବଂ ଭଗବାନଙ୍କ କାର୍ଯ୍ୟ (ଭଜନ) ତ ଆଦୌ ହେବ ନାହିଁ ॥ ୪୭୯ ॥ </p>
<p class="Chapter-End-Text">• • • •</p>
<p class="Text">ପ୍ରଭୁ ଆମର, କିନ୍ତୁ ସେ ଆମ ପାଇଁ ନୁହନ୍ତି, ବରଂ ଆମେ ତାଙ୍କ ପାଇଁ ପ୍ରଭୁଙ୍କ ଠାରୁ ଆମର କିଛି ନେବାର ନାହିଁ, ବରଂ ନିଜକୁ ତାଙ୍କ ନିକଟରେ ସର୍ମପଣ କରିଦେବାକୁ ହେବ ଏବଂ ଯେତେ ବିପରୀତ ପରିସ୍ଥିତି ଆସିଲେ ମଧ୍ୟ ତାହାକୁ ପ୍ରଭୁଙ୍କ ପ୍ରଦତ୍ତ ପ୍ରସାଦ ମନେକରି ସେଥିରେ ପ୍ରସନ୍ନ ରହିବାକୁ ହେବ ॥ ୪୮୦ ॥ </p>
<p class="Chapter-End-Text">• • • •</p>
<p class="Text">କେବଳ ସଦୁପଯୋଗ କରିବା ପାଇଁ ପଦାର୍ଥଗୁଡ଼ିକ ଆମ ନିଜର ଏବଂ ନିଜକୁ ଭଗବାନଙ୍କ ନିକଟରେ ସମର୍ପି ଦେବା ପାଇଁ ଭଗବାନ ଆମର ନିଜର। ତେଣୁ ପଦାର୍ଥଗୁଡ଼ିକୁ ସଂସାରରେ ବିନିଯୋଗ କରିଦିଅ ଏବଂ ନିଜକୁ ଭଗବାନଙ୍କୁ ସମର୍ପଣ କରିଦିଅ ॥ ୪୮୧ ॥ </p>
<p class="Chapter-End-Text">• • • •</p>
<p class="Text">ସ୍ୱାମୀ ମରିଯାଇପାରେ, ସ୍ତ୍ରୀକୁ ଛାଡ଼ି ଦେଇପାରେ, ତଥାପି ବିବାହ କରି ଗୋଟିଏ ଅଜଣା ନୂଆ ଘରକୁ ଯିବାବେଳେ ଝିଅ ଚିନ୍ତା କରେ ନାହିଁ। ଅପରପକ୍ଷେ ଭଗବାନ କଦାପି ମରନ୍ତି ନାହିଁ କି କାହାକୁ ଛାଡ଼ି ଦିଅନ୍ତି ନାହିଁ, ତେବେ ତାଙ୍କ ସହିତ ସମ୍ବନ୍ଧ କରିବା ବିଷୟରେ ଚିନ୍ତା କରିବାର କ’ଣ ଅଛି ? ଭଗବାନଙ୍କୁ କେବଳ ଧରିବା କାମଟି ଆସେ, ଛାଡ଼ିବା ଆସେ ନାହିଁ ॥ ୪୮୨ ॥ </p>
<p class="Chapter-End-Text">• • • •</p>
<p class="Text">‘ମୁଁ ଭଗବାନଙ୍କର ଓ ଭଗବାନ ମୋର’—ଏହି ଆତ୍ମୀୟତାର ସମକକ୍ଷ ହେବାଭଳି କୌଣସି ଯୋଗ୍ୟତା, ପାତ୍ରତା ବା ଅଧିକାର ନାହିଁ ॥ ୪୮୩ ॥ </p>
<p class="Chapter-End-Text">• • • •</p>
<p class="Text">ଭକ୍ତ ନିଜର ଯୋଗ୍ୟତା ଇତ୍ୟାଦି ପ୍ରତି ଦୃଷ୍ଟି ନ ଦେଇ କେବଳ ଭଗବାନଙ୍କ ଆତ୍ମୀୟତା ପ୍ରତି ଦୃଷ୍ଟି ଦେବା ଉଚିତ ॥ ୪୮୪ ॥ </p>
<p class="Chapter-End-Text">• • • •</p>
<p class="Text">ଭଗବାନଙ୍କ ସହ ଆତ୍ମୀୟତା ସବୁଠୁ ସହଜ ଓ ଶ୍ରେଷ୍ଠ ସାଧନା ॥ ୪୮୫ ॥ </p>
<p class="Chapter-End-Text">• • • •</p>
<p class="Text">‘ଭଗବାନଙ୍କ ବ୍ୟତୀତ ମୋର ଆଉ କେହି ନାହିଁ’—ଏପରି ଭାବନାହିଁ ପ୍ରକୃତ ଭକ୍ତି ॥ ୪୮୬ ॥ </p>
<p class="Chapter-End-Text">• • • •</p>
<p class="Text">ଭଗବାନ ସର୍ବସମର୍ଥ ହୋଇଥିଲେହେଁ ଆମଠାରୁ ଦୂରେଇଯିବାରେ ଅସମର୍ଥ ॥ ୪୮୭ ॥ </p>
<p class="Chapter-End-Text">• • • •</p>
<p class="Text">ଭଗବାନ ଆମର, କିନ୍ତୁ ମିଳିଥିବା ଜିନିଷ ଆମର ନୁହେଁ, ତାହା ଭଗବାନଙ୍କର ॥ ୪୮୮ ॥ </p>
<p class="Chapter-End-Text"><span>• • • •</span></p>
<p class="Text">ମନୁଷ୍ୟ ପଦାର୍ଥ ଓ କ୍ରିୟାଗୁଡ଼ିକୁ ନିଜର ଭାବିଲେ ସମ୍ପୂର୍ଣ୍ଣ ପରତନ୍ତ୍ର ହୋଇଯାଏ ଏବଂ ଭଗବାନଙ୍କୁ ନିଜର ଭାବି ତାଙ୍କ ଶରଣାପନ୍ନ ହୋଇଗଲେ ସମ୍ପୂର୍ଣ୍ଣ ସ୍ୱତନ୍ତ୍ର ହୋଇଯାଏ ॥ ୪୮୯ ॥ </p>
<p class="Chapter-End-Text">• • • •</p>
<p class="Text">ଭଗବାନଙ୍କ ସହିତ ଆମର ସମ୍ବନ୍ଧ ସ୍ୱାଭାବିକ। ଏହି ସମ୍ବନ୍ଧ ନିମନ୍ତେ କୌଣସି ବଳ, ଯୋଗ୍ୟତା କିଂବା ଅନ୍ୟର ସାହାଯ୍ୟ ଆଦୌ ଲୋଡ଼ା ନାହିଁ ॥ ୪୯୦ ॥ </p>
<p class="Chapter-End-Text">• • • •</p>
<p class="Text">ବର୍ତ୍ତମାନ ଆମେ ସଂସାରକୁ ଯେପରି ପ୍ରାପ୍ତ ଓ ନିକଟତର ଭାବୁଛେ, ଭଗବାନଙ୍କୁ ଠିକ୍ ସେହିପରି ଭାବିବା କଥା ଏବଂ ଭଗବାନଙ୍କୁ ଯେପରି ଅପ୍ରାପ୍ତ ଓ ଦୂର ଭାବୁଛେ, ସଂସାରକୁ ଠିକ୍ ସେହିପରି ଭାବିବା କଥା ॥ ୪୯୧ ॥ </p>
<p class="Chapter-End-Text">• • • •</p>
<p class="Text">ଆମେ ନିଜକୁ ଭଗବାନଙ୍କର ବୋଲି ମାନିନେବା ଆବଶ୍ୟକ। ଯଦି ଆମେ ନିଜକୁ ସଂସାରର ଭାବିବା, ତେବେ ସଂସାରର କାର୍ଯ୍ୟ ସଫଳ ହେବା ତ ଦୂରର କଥା, ଭଜନ କରୁଥିଲେ ମଧ୍ୟ ଭଗବାନଙ୍କୁ ଭୁଲିଯିବା ॥ ୪୯୨ ॥ </p>
<p class="Chapter-End-Text">• • • •</p>
<p class="Text">ତୁମେ ଯେପରି ହୋଇଥାଅ ନା କାହିଁକି, ବର୍ତ୍ତମାନ ଏହି ମୁହୂର୍ତ୍ତରୁ ମାନିନିଅ ଯେ ‘ମୁଁ ଭଗବାନଙ୍କର’ ॥ ୪୯୩ ॥ </p>
<p class="Chapter-End-Text">• • • •</p>
<p class="Text">ଭଗବାନଙ୍କ ଧ୍ୟାନ କରିବା ଅପେକ୍ଷା ତାଙ୍କ ସହିତ ଆମୀୟତା ସ୍ଥାପନ କରିବା ଶ୍ରେଷ୍ଠ। ଆତ୍ମୀୟତା ହୋଇଗଲେ ଧ୍ୟାନ ଆପେ ଆପେ ହେବ। ଆପେ ଆପେ ହେଉଥିବା ସାଧନା ବହୁତ ଶ୍ରେଷ୍ଠ ॥ ୪୯୪ ॥</p>
<p class="Chapter-End-Text">• • • •</p>
<p class="Text">ଭଗବାନଙ୍କୁ ଆତ୍ମୀୟତା ଯେତେ ପ୍ରିୟ ଲାଗେ, ତ୍ୟାଗ, ତପସ୍ୟା ଇତ୍ୟାଦି ସେତେ ପ୍ରିୟ ଲାଗେ ନାହିଁ ॥ ୪୯୫ ॥ </p>
<p class="Chapter-End-Text">• • • •</p>
<p class="Text">ସଂସାର ପ୍ରତି ସମ୍ପୂର୍ଣ୍ଣ ବିମୁଖ ହେବାହିଁ ପରମାତ୍ମାଙ୍କ ସମ୍ମୁଖ ହେବାର ଉପାୟ ॥ ୪୯୬ ॥ </p>
<p class="Chapter-End-Text">• • • •</p>
<p class="Text">ଭଗବାନଙ୍କ ସହ ଅବିଚଳ ଆତ୍ମୀୟତା ହିଁ ସମସ୍ତ ଦୋଷରାଶିକୁ ସମୂଳେ ଭସ୍ମ କରିଦିଏ ॥୪୯୭॥ </p>
<p class="Chapter-End-Text">• • • •</p>
<p class="Text">ଭଗବାନଙ୍କ ସହିତ ସମ୍ବନ୍ଧ ନ ହେବାଯାଏ ସବୁକିଛି ଲୌକିକ। ଭଗବାନଙ୍କ ସହ ସମ୍ବନ୍ଧିତ ହୋଇଗଲେ ସବୁକିଛି ଅଲୌକିକ ହୋଇଯାଏ ॥ ୪୯୮ ॥ </p>
<p class="Chapter-End-Text">• • • •</p>
<p class="Text">ଆମେ ଭଗବାନଙ୍କୁ କୌଣସି ଜିନିଷ ମାଗିଲେ ଭଗବାନଙ୍କ ସହିତ ଆମର ସମ୍ବନ୍ଧ ନ ହୋଇ ସେହି ଜିନିଷ ସହିତ ସମ୍ବନ୍ଧ ହୋଇଯାଏ ॥ ୪୯୯ ॥ </p>
<p class="Chapter-End-Text">• • • •</p>
<p class="Text">ଯିଏ ଆମର ଆପଣାର, ସେ ଆମଠାରେ ସର୍ବଦା ବିଦ୍ୟମାନ; କେବଳ ତାଙ୍କୁ ମାନିବାକୁ ହେବ। ଯିଏ ଆମର ଆପଣାର ନୁହେଁ, ତାହା ଆମଠାରୁ ନିରନ୍ତର ଅଲଗା ହେଉଛି, ତାହାକୁ ଅସ୍ୱୀକାର କରିବାକୁ ହେବ ॥ ୫୦୦ ॥ </p>
<p class="Chapter-End-Text">• • • •</p>
<p class="Text">ପ୍ରତ୍ୟେକ ମନୁଷ୍ୟର ଭଗବାନଙ୍କ ସହିତ ପ୍ରତ୍ୟକ୍ଷ ସମ୍ବନ୍ଧ ରହିଛି, ଏଥିରେ କୌଣସି ଦଲାଲ ବା ମଧ୍ୟସ୍ଥ ଲୋଡ଼ା ନାହିଁ ॥ ୫୦୧ ॥</p>
<p class="Chapter-End-Text para-style-override-2"><span>• • • •</span><span></span></p>


<p class="Page-Break"> </p>
<p class="Heading" id="toc_marker-34">ମନ</p>
<p class="Text">ଭଗବାନଙ୍କ ଠାରେ ନିଜେ ଲାଗିଯିବା ଯେତେ ଆବଶ୍ୟକ, ମନ ଲଗାଇବା ସେତେ ଆବଶ୍ୟକ ନୁହେଁ। ନିଜେ ଲାଗିଗଲେ ମନ ଆପେ ଆପେ ଭଗବାନଙ୍କ ଠାରେ ଲାଗିଯିବ ॥ ୫୦୨ ॥ </p>
<p class="Chapter-End-Text"><span>• • • •</span></p>
<p class="Text">ମନର ଏକାଗ୍ରତା ଯୋଗମାର୍ଗରେ ଯେତେ ଆବଶ୍ୟକ, ଭକ୍ତିମାର୍ଗରେ ସେତେ ଆବଶ୍ୟକ ନୁହେଁ। ଭକ୍ତିରେ ଭଗବାନଙ୍କ ସହିତ ଅବିଚଳ ସମ୍ବନ୍ଧ ହେବା ଦରକାର ॥ ୫୦୩ ॥ </p>
<p class="Chapter-End-Text"><span>• • • •</span></p>
<p class="Text">ଶାନ୍ତି ମିଳେ ତ୍ୟାଗରୁ, ମନର ଏକାଗ୍ରତାରୁ ନୁହେଁ ॥ ୫୦୪ ॥</p>
<p class="Chapter-End-Text"><span>• • • •</span></p>
<p class="Text">ମନ ସ୍ଥିର କରିବା ମୂଲ୍ୟବାନ୍ ନୁହେଁ, ବରଂ ସ୍ୱରୂପଭୂତ ସ୍ୱତଃସିଦ୍ଧ ନିରପେକ୍ଷ ସ୍ଥିରତା ଅନୁଭବ କରିବା ମୂଲ୍ୟବାନ୍ ॥ ୫୦୫ ॥ </p>
<p class="Chapter-End-Text"><span>• • • •</span></p>
<p class="Text">ମନରେ ସ୍ଥାନ ପାଇଥିବା ସାଂସାରିକ ଆସକ୍ତି ଦୂର କରିବା ଯେତେ ଆବଶ୍ୟକ, ମନର ଚଞ୍ଚଳତା ଦୂର କରିବା ସେତେ ଆବଶ୍ୟକ ନୁହେଁ ॥ ୫୦୬ ॥ </p>
<p class="Chapter-End-Text"><span>• • • •</span></p>
<p class="Text">ଯେପର୍ଯ୍ୟନ୍ତ ମନକୁ ସଂସାରରୁ ନିବୃତ୍ତ କରି ପରମାତ୍ମାଙ୍କ ଠାରେ ଲଗାଇବାର ଭାବନା ରହିଥିବ, ସେପର୍ଯ୍ୟନ୍ତ ମନ ସମ୍ପୂର୍ଣ୍ଣ ନିରୁଦ୍ଧ ହୋଇ ପାରିବ ନାହିଁ। ମନ ସେତେବେଳେ ହିଁ ସମ୍ପୂର୍ଣ୍ଣ ନିରୁଦ୍ଧ ହୋଇ ପାରିବ, ଯେତେବେଳେ ଆମେ ଏକମାତ୍ର ପରମାତ୍ମାଙ୍କ ବ୍ୟତୀତ ଅନ୍ୟ କାହାରି ଅସ୍ତିତ୍ୱ ସ୍ୱୀକାର କରିବା ନାହିଁ ॥ ୫୦୭ ॥ </p>
<p class="Chapter-End-Text"><span>• • • •</span></p>
<p class="Text">ନିଷ୍କାମଭାବ ଦ୍ୱାରା ବୁଦ୍ଧି ସ୍ଥିର ହୁଏ ଏବଂ ଅଭ୍ୟାସ ଦ୍ୱାରା ମନ ସ୍ଥିର ହୁଏ। ଆତ୍ମକଲ୍ୟାଣ ହୁଏ ବୁଦ୍ଧିର ସ୍ଥିରତାରୁ, ମନର ସ୍ଥିରତାରୁ ନୁହେଁ। ମନର ସ୍ଥିରତାରୁ କେବଳ ନାନାବିଧ ସିଦ୍ଧି ପ୍ରକଟିତ ହୁଏ ॥ ୫୦୮ ॥ </p>
<p class="Chapter-End-Text"><span>• • • •</span></p>
<p class="Text">ପରମାତ୍ମାଙ୍କ ସହିତ ମନର ଏକତ୍ୱ ନାହିଁ, ମନର ଏକତ୍ୱ ରହିଛି ପ୍ରକୃତି ସହିତ। ତେଣୁ ମନ ପରମାତ୍ମାଙ୍କ ଠାରେ ବିଲୀନ ହୋଇଯାଇ ପାରିବ, କିନ୍ତୁ ଲାଗି ପାରିବ ନାହିଁ ॥ ୫୦୯ ॥</p>
<p class="Chapter-End-Text para-style-override-2"><span>• • • •</span><span></span></p>


<p class="Page-Break"> </p>
<p class="Heading" id="toc_marker-35">ମନୁଷ୍ୟ</p>
<p class="Text">ସୁଖ ଭୋଗିବା ପାଇଁ ସ୍ୱର୍ଗ ଓ ଦୁଃଖ ଭୋଗିବା ପାଇଁ ନରକ ରହିଛି; କିନ୍ତୁ ସୁଖ-ଦୁଃଖରୁ ଊର୍ଦ୍ଧ୍ୱକୁ ଉଠି ନିଜର କଲ୍ୟାଣ କରିବା ପାଇଁ କେବଳ ଏହି ମନୁଷ୍ୟଶରୀର ଉଦ୍ଦିଷ୍ଟ ॥ ୫୧୦ ॥ </p>
<p class="Chapter-End-Text">• • • •</p>
<p class="Text">ବାସ୍ତବରେ ମନୁଷ୍ୟଜନ୍ମ ହିଁ ସବୁ ଜନ୍ମର ଆରମ୍ଭ ତଥା ଶେଷ ଜନ୍ମ। ମନୁଷ୍ୟ ଯଦି ପରମାତ୍ମାଙ୍କୁ ପାଇଯିବ, ତେବେ ଏହା ତା’ର ଶେଷ ଜନ୍ମ ହୋଇଯିବ। ପରମାତ୍ମାଙ୍କୁ ନ ପାଇଲେ ଏହା ଅନନ୍ତ ଜନ୍ମର ଆଦି ଜନ୍ମ ହୋଇଯିବ ॥ ୫୧୧ ॥ </p>
<p class="Chapter-End-Text">• • • •</p>
<p class="Text">ଆତ୍ମୋଦ୍ଧାର କରିବା ଓ ପରମାତ୍ମପ୍ରାପ୍ତି କରିବା ପ୍ରତ୍ୟେକ ମନୁଷ୍ୟର ସ୍ୱଧର୍ମ; କାରଣ ମାନବଶରୀର କେବଳ ପରମାତ୍ମପ୍ରାପ୍ତି ନିମନ୍ତେ ମିଳିଛି ॥ ୫୧୨ ॥ </p>
<p class="Chapter-End-Text">• • • •</p>
<p class="Text">ଶରୀର ସହିତ ନିଜର ସମ୍ବନ୍ଧ ଥିବା ସ୍ୱୀକାର କରି ଭୋଗ ଓ ସଂଗ୍ରହରେ ଲିପ୍ତ ରହିବା ପ୍ରତ୍ୟେକ ମନୁଷ୍ୟର ପରଧର୍ମ ॥ ୫୧୩ ॥ </p>
<p class="Chapter-End-Text">• • • •</p>
<p class="Text">କେବଳ ମନୁଷ୍ୟର ଆକୃତି ମିଳିଗଲେ କେହି ମନୁଷ୍ୟ ହୋଇଯାଏ ନାହିଁ। ଯିଏ ନିଜ ବିବେକକୁ ଆଦର ଦିଏ, ସେ ହିଁ ପ୍ରକୃତ ମନୁଷ୍ୟ ॥ ୫୧୪ ॥ </p>
<p class="Chapter-End-Text">• • • •</p>
<p class="Text">ମନୁଷ୍ୟଠାରେ ଯଦି ମାନବିକତା ନାହିଁ, ତେବେ ସେ ପଶୁଠାରୁ ମଧ୍ୟ ନୀଚ। କାରଣ ପଶୁ ତ ତା’ ପୂର୍ବଜନ୍ମକୃତ ପାପକର୍ମର ଫଳ ଭୋଗ କରି ମନୁଷ୍ୟଶରୀର ପାଇବା ପାଇଁ ପଥ ପ୍ରସ୍ତୁତ କରୁଛି, ଅଥଚ ମନୁଷ୍ୟ ନୂଆ ନୂଆ ପାପକର୍ମ କରି ନରକ ଓ ପଶୁଯୋନି ପ୍ରାପ୍ତି ପାଇଁ ପଥ ପ୍ରସ୍ତୁତ କରୁଛି ॥ ୫୧୫ ॥ </p>
<p class="Chapter-End-Text">• • • •</p>
<p class="Text">ଉଚ୍ଚାତିଉଚ୍ଚ ଜୀବନ୍ମୁକ୍ତି ଅବସ୍ଥା ପ୍ରତ୍ୟେକ ମନୁଷ୍ୟଠାରେ ସ୍ୱାଭାବିକ ବିଦ୍ୟମାନ ॥ ୫୧୬ ॥ </p>
<p class="Chapter-End-Text">• • • •</p>
<p class="Text">କେବଳ ସଂସାରର ସେବାରେ ହିଁ ଶରୀରର ସଦୁପଯୋଗ ହୋଇଥାଏ ॥ ୫୧୭ ॥ </p>
<p class="Chapter-End-Text">• • • •</p>
<p class="Text">ଭଗବତ୍୷ସ୍ମରଣ ଓ ସେବାରେ ହିଁ ମାନବଜନ୍ମର ସାର୍ଥକତା ନିହିତ ॥ ୫୧୮ ॥ </p>
<p class="Chapter-End-Text">• • • •</p>
<p class="Text">ମନୁଷ୍ୟଶରୀର ପାଇ ମଧ୍ୟ ପରମାତ୍ମପ୍ରାପ୍ତି ନ କରିବା ବଡ଼ ଦୁଃଖ ଓ ଶୋଚନାର ବିଷୟ ॥୫୧୯॥ </p>
<p class="Chapter-End-Text">• • • •</p>
<p class="Text">ମାନବଶରୀର କେବଳ ଶୁଣିବା ଓ ଶିଖିବା ପାଇଁ ମିଳି ନାହିଁ, ବରଂ ତତ୍ତ୍ୱ ଅନୁଭବ କରିବା ପାଇଁ ମିଳିଛି। ଶୁଣିବା ଓ ଶିଖିବା କାର୍ଯ୍ୟ ତ ପଶୁ-ପକ୍ଷୀ ମଧ୍ୟ କରିଥା’ନ୍ତି, ଯଦ୍ଦ୍ୱାରା ସେମାନେ ସର୍କସରେ ଖେଳ ଦେଖାଇ ପାରନ୍ତି ॥ ୫୨୦ ॥ </p>
<p class="Chapter-End-Text">• • • •</p>
<p class="Text">ଯିଏ ଅନ୍ୟର ସେବା କରେ ନାହିଁ ଓ ଭଗବାନଙ୍କୁ ସ୍ମରଣ କରେ ନାହିଁ, ସେ ମନୁଷ୍ୟ ବୋଲାଇବାର ଅଧିକାରୀ ନୁହେଁ ॥ ୫୨୧ ॥ </p>
<p class="Chapter-End-Text">• • • •</p>
<p class="Text">କୌଣସି ସୁଖଭୋଗର ଆରମ୍ଭକୁ ଦେଖିବା ପଶୁତ୍ୱ ଏବଂ ପରିଣାମକୁ ଦେଖିବା ମନୁଷ୍ୟତ୍ୱ ॥୫୨୨॥ </p>
<p class="Chapter-End-Text"><span>• • • •</span></p>
<p class="Text">ସୃଷ୍ଟିସର୍ଜନା ଏପରି ବିଚିତ୍ର ଢଙ୍ଗରେ କରାଯାଇଛି ଯେ ମନୁଷ୍ୟର ଜୀବନ କେବଳ ଅନ୍ୟମାନଙ୍କ ପାଇଁ ଉପଯୋଗୀ ହୁଏ, ତା’ ନିଜ ପାଇଁ ନୁହେଁ ॥ ୫୨୩ ॥ </p>
<p class="Chapter-End-Text"><span>• • • •</span></p>
<p class="Text">ପରମାତ୍ମପ୍ରାପ୍ତି ବିନା ମନୁଷ୍ୟଶରୀର କୌଣସି କାମକୁ ନୁହେଁ ॥ ୫୨୪ ॥ </p>
<p class="Chapter-End-Text"><span>• • • •</span></p>
<p class="Text">ଯେଉଁମାନଙ୍କର ଭଗବାନଙ୍କ ପ୍ରତି ଅଭିରୁଚି ଜାଗ୍ରତ ହୋଇଯାଇଛି, ସେହିମାନେ ହିଁ ଭାଗ୍ୟଶାଳୀ, ଶ୍ରେଷ୍ଠ ଓ ମନୁଷ୍ୟ ପଦବାଚ୍ୟ ॥ ୫୨୫ ॥ </p>
<p class="Chapter-End-Text"><span>• • • •</span></p>
<p class="Text">ମନୁଷ୍ୟଜନ୍ମର ସଫଳତା ପାଇଁ ସର୍ବଦା ସାବଧାନ ରହିବା ନିତାନ୍ତ ଆବଶ୍ୟକ ॥ ୫୨୬ ॥ </p>
<p class="Chapter-End-Text"><span>• • • •</span></p>
<p class="Text">ବିବେକ ଥିବା ଯୋଗୁଁ ମନୁଷ୍ୟଶରୀର ଏତେ ମହିମାମଣ୍ଡିତ, କ୍ରିୟା କରିବାର ସାମର୍ଥ୍ୟ ଯୋଗୁଁ ନୁହେଁ ॥ ୫୨୭ ॥ </p>
<p class="Chapter-End-Text"><span>• • • •</span></p>
<p class="Text">ବାସ୍ତବରେ ମନୁଷ୍ୟ କର୍ମଯୋନି ନୁହେଁ, ସେ ସାଧନଯୋନି। ଯିଏ ସାଧକ ନୁହେଁ, ସେ ହୁଏତ ଦେବତା ବା ଅସୁର ହୋଇପାରେ, କିନ୍ତୁ ମନୁଷ୍ୟ ହୋଇ ନ ପାରେ ॥ ୫୨୮ ॥ </p>
<p class="Chapter-End-Text"><span>• • • •</span></p>
<p class="Text">ଯିଏ ପରମାତ୍ମପ୍ରାପ୍ତିର ଜନ୍ମଜାତ ଅଧିକାରୀ, ତାହାରି ନାମ ମନୁଷ୍ୟ ॥ ୫୨୯ ॥</p>
<p class="Chapter-End-Text para-style-override-2"><span>• • • •</span><span></span></p>


<p class="Page-Break"> </p>
<p class="Heading" id="toc_marker-36">ମନ୍ଦ ଭାବନା ତ୍ୟାଗ</p>
<p class="Text">ସାଧକ କାହାକୁ ମନ୍ଦ ନ ଭାବୁ, କାହାର ମନ୍ଦ ନ କରୁ, କାହାର ମନ୍ଦ ନ ପାଞ୍ଚୁ, କାହାଠାରେ ମନ୍ଦଗୁଣ ନ ଦେଖୁ, କାହାର ମନ୍ଦ ନ ଶୁଣୁ ଏବଂ କାହାର ମନ୍ଦ ନ କହୁ। ଦୃଢ଼ତାର ସହିତ ଏ ଛଅଟି କଥା ପାଳନ କଲେ ସେ ମନ୍ଦଗୁଣରୁ ମୁକ୍ତ ହୋଇଯିବ ॥ ୫୩୦ ॥ </p>
<p class="Chapter-End-Text"><span>• • • •</span></p>
<p class="Text">କେହି ତୁମର ମନ୍ଦ କଲେ ତୁମେ ପ୍ରତିବଦଳରେ ତା’ର ମନ୍ଦ ନ ପାଞ୍ଚି ଭାବ ଯେ ନିଜ ଦାନ୍ତରେ ନିଜର ଜିଭ କାମୁଡ଼ି ହୋଇଗଲା ॥ ୫୩୧ ॥ </p>
<p class="Chapter-End-Text"><span>• • • •</span></p>
<p class="Text">ମନ୍ଦ ତ୍ୟାଗ କରିବା ଯେତେ ଆବଶ୍ୟକ, ଭଲ କରିବା ସେତେ ଆବଶ୍ୟକ ନୁହେଁ। ମନ୍ଦ ତ୍ୟାଗ କରିଦେଲେ ଭଲ କାର୍ଯ୍ୟ ଆପେ ଆପେ ହେବ, କରିବାକୁ ପଡ଼ିବ ନାହିଁ ॥ ୫୩୨ ॥ </p>
<p class="Chapter-End-Text"><span>• • • •</span></p>
<p class="Text">ଯେଉଁ କର୍ମକୁ ଆମେ ଭଲ ମନେ କରୁଛୁ, ତାହାକୁ ପୂର୍ଣ୍ଣରୂପେ ପାଳନ କରିବା ଆମର ଦାୟିତ୍ୱ ନୁହେଁ, କିନ୍ତୁ ଯେଉଁ କର୍ମକୁ ଆମେ ଖରାପ ଭାବୁଛୁ, ତାହାକୁ ପୂର୍ଣ୍ଣରୂପେ ତ୍ୟାଗ କରିବା ଆମର ଦାୟିତ୍ୱ। ଏପରି କରିବା ପାଇଁ ଭଗବାନ ଆମକୁ ଯଥେଷ୍ଟ ବଳ, ଯୋଗ୍ୟତା, ଜ୍ଞାନ, ସାମର୍ଥ୍ୟ ଇତ୍ୟାଦି ଦେଇଛନ୍ତି ॥ ୫୩୩ ॥ </p>
<p class="Chapter-End-Text"><span>• • • •</span></p>
<p class="Text">ଭଲ କାର୍ଯ୍ୟ କରିବାରେ କୌଣସି ବୀରତ୍ୱ ନାହିଁ, ବରଂ କାହାରି ମନ୍ଦ ନ କରିବା ହିଁ ପ୍ରକୃତ ବୀରତ୍ୱ ॥ ୫୩୪ ॥ </p>
<p class="Chapter-End-Text"><span>• • • •</span></p>
<p class="Text">ଆତ୍ମକଲ୍ୟାଣ ଚାହୁଁଥିବା ବ୍ୟକ୍ତି କାହା ପ୍ରତି ମନରେ କଦାପି ଖରାପ ଭାବନା ଆଣିବା ଉଚିତ ନୁହେଁ ॥ ୫୩୫ ॥ </p>
<p class="Chapter-End-Text"><span>• • • •</span></p>
<p class="Text">ଅନ୍ୟମାନଙ୍କ ପ୍ରତି ଆମ ଭାବନା ଖରାପ ହେଲେ ସେମାନଙ୍କର କ୍ଷତି ହେବ କି ନାହିଁ ସନ୍ଦେହ, କିନ୍ତୁ ଆମ ଅନ୍ତଃକରଣ ନିଶ୍ଚିତରୂପେ ମଳିନ ହୋଇଯିବ ॥ ୫୩୬ ॥ </p>
<p class="Chapter-End-Text"><span>• • • •</span></p>
<p class="Text">ମନେ ରଖ, କାହାର ଅହିତ ହେବାର ଥିଲେ ହିଁ ତୁମେ ତା’ର ଅହିତ କରି ପାରିବ; କିନ୍ତୁ ଏଭଳି ଅହିତ କରି ତୁମେ ଅଯଥା ନୂତନ ପାପରେ ଭାଗୀ ହୋଇଯିବ ॥ ୫୩୭ ॥ </p>
<p class="Chapter-End-Text"><span>• • • •</span></p>
<p class="Text">ଭଲ କାର୍ଯ୍ୟ କଲେ ସୀମିତ ଭଲ ହୁଏ, କିନ୍ତୁ ମନ୍ଦ କାର୍ଯ୍ୟରୁ ଦୂରେଇ ରହିଲେ ଅସୀମ ଭଲ ହୁଏ ॥ ୫୩୮ ॥ </p>
<p class="Chapter-End-Text"><span>• • • •</span></p>
<p class="Text">ଭଲ ମଣିଷ ହେବା ପାଇଁ ଆମକୁ କିଛି କରିବା ଦରକାର ନାହିଁ। କେବଳ ମନ୍ଦ ଭାବନା ଛାଡ଼ିଦେଲେ ଆମେ ଭଲ ହୋଇଯିବା ॥ ୫୩୯ ॥</p>
<p class="Chapter-End-Text para-style-override-2"><span>• • • •</span><span></span></p>


<p class="Page-Break"> </p>
<p class="Heading" id="toc_marker-37">ମମତା</p>
<p class="Text">ସ୍ତ୍ରୀ, ପୁତ୍ର ଇତ୍ୟାଦିଙ୍କ ପ୍ରତି ମମତା ଥିବାପର୍ଯ୍ୟନ୍ତ ବ୍ୟକ୍ତି ସେମାନଙ୍କୁ ସୁଧାରି ପାରିବା ଅସମ୍ଭବ; କାରଣ ମମତା ହିଁ ମୂଳ ଅଶୁଦ୍ଧି ॥ ୫୪୦ ॥ </p>
<p class="Chapter-End-Text">• • • •</p>
<p class="Text">ମନୁଷ୍ୟ ମମତାପୂର୍ବକ ତା’ ପାଖରେ ଯେତେ ପଦାର୍ଥ ରଖେ, ସେତେ ପରିମାଣରେ ତା’ର ଅସତ୍୷ସଙ୍ଗ ହୁଏ। ଯେତେ ଅସତ୍୷ସଙ୍ଗ ହୁଏ, ମନୁଷ୍ୟର ସେତେ ପତନ ଘଟେ ॥ ୫୪୧ ॥ </p>
<p class="Chapter-End-Text">• • • •</p>
<p class="Text"><span>ଆମେ ଯେଉଁ ପଦାର୍ଥଗୁଡ଼ିକୁ ନିଜର ଭାବୁ, ସେଗୁଡ଼ିକର ପରାଧୀନ ହୋଇଯାଉ। ପରାଧୀନ ବ୍ୟକ୍ତିକୁ ସ୍ୱପ୍ନରେ ମଧ୍ୟ ସୁଖ ମିଳେ ନାହିଁ</span><span class="char-style-override-3"> ‘ପରାଧୀନ ସପନେହୁ ସୁଖୁ ନାହିଁ।’</span><span> ॥ ୫୪୨ ॥ </span></p>
<p class="Chapter-End-Text">• • • •</p>
<p class="Text">ସମଗ୍ର ସଂସାର ପରମାତ୍ମାଙ୍କର, କିନ୍ତୁ ଜୀବ ଭୁଲ୍୷ବଶତଃ ପରମାତ୍ମାଙ୍କ ଜିନିଷକୁ ନିଜର ବୋଲି ଭାବି ବନ୍ଧନରେ ପଡ଼ିଯାଏ ॥ ୫୪୩ ॥ </p>
<p class="Chapter-End-Text">• • • •</p>
<p class="Text"><span>ଶରୀର, ଇନ୍ଦ୍ରିୟ ପ୍ରଭୃତି କଦାପି କହନ୍ତି ନାହିଁ ଯେ “ଆମେ ତୁମର ଓ ତୁମେ ଆମର।” ଆମେ ହିଁ ସେମାନଙ୍କୁ ନିଜର ଭାବିନେଇଛୁ। ସେମାନଙ୍କୁ ନିଜର ଭାବିବା ହିଁ ଅଶୁଦ୍ଧି</span><span>—</span><span class="char-style-override-3">“ମମତା ମଲ ଜରି ଜାଇ।” ॥ </span><span>୫୪୪ ॥ </span></p>
<p class="Chapter-End-Text">• • • •</p>
<p class="Text">ଆମେ ଗୃହରେ ରହିଲେ ଯେ ସେଥିରେ ବାନ୍ଧି ହେଉଛୁ, ତା’ ନୁହେଁ, ଗୃହକୁ ନିଜର ମାନିଥିବାରୁ ବାନ୍ଧି ହୋଇଯାଉଛୁ ॥ ୫୪୫ ॥</p>
<p class="Chapter-End-Text">• • • •</p>
<p class="Text">ମନୁଷ୍ୟ ସଂସାରରେ ଯେତେ ଜିନିଷକୁ ନିଜର ଏବଂ ନିଜ ପାଇଁ ମନେକରେ, ସେ ସେତେ ବନ୍ଧନରେ ପଡ଼େ ॥ ୫୪୬ ॥ </p>
<p class="Chapter-End-Text">• • • •</p>
<p class="Text">ମନୁଷ୍ୟ ସଂସାରର ଜିନିଷକୁ ନିଜର ଭାବିଲେ ସେ ସେଗୁଡ଼ିକ ନିକଟରେ ପରାଧୀନ ହୋଇଯାଏ; କିନ୍ତୁ ପରମାତ୍ମାଙ୍କୁ ନିଜର ଭାବିଲେ ସେ ସ୍ୱାଧୀନ ହୋଇଯାଏ ॥ ୫୪୭ ॥ </p>
<p class="Chapter-End-Text">• • • •</p>
<p class="Text">ଶରୀରାଦିକୁ ‘ମୋର’ ଓ ‘ମୋ ପାଇଁ’ ବୋଲି ଭାବିବା ମସ୍ତବଡ଼ ଭୁଲ୍। ଏହି ଭୁଲ୍ ଦୂର କରିଦେଲେ ଆମ ଉଦ୍ଧାରରେ କୌଣସି ସନ୍ଦେହ ନାହିଁ ॥ ୫୪୮ ॥ </p>
<p class="Chapter-End-Text">• • • •</p>
<p class="Text">ଯାହା ସାଥିରେ ଆମେ ସବୁଦିନ ପାଇଁ ରହି ପାରିବା ନାହିଁ ଏବଂ ଯେ ସବୁଦିନ ପାଇଁ ଆମ ସାଥିରେ ରହି ପାରିବ ନାହିଁ, ତାକୁ ନିଜର ଭାବିଲେ କାନ୍ଦିବା ହିଁ ସାର ହେବ। ତେଣୁ ତାହାକୁ ନିଜର ନ ଭାବି ତାହାର ସେବା କର ॥ ୫୪୯ ॥ </p>
<p class="Chapter-End-Text">• • • •</p>
<p class="Text">ମିଳିଥିବା ପଦାର୍ଥକୁ ନିଜର ଭାବୁଥିବା ବ୍ୟକ୍ତି ସଂସାର ପାଇଁ ଉପଯୋଗୀ ହୋଇପାରେ ନାହିଁ, କି ନିଜ ପାଇଁ ଉପଯୋଗୀ ହୋଇପାରେ ନାହିଁ କି ଭଗବାନଙ୍କ ପାଇଁ ଉପଯୋଗୀ ହୋଇପାରେ ନାହିଁ ॥ ୫୫୦ ॥ </p>
<p class="Chapter-End-Text">• • • •</p>
<p class="Text">ମମତାଶୂନ୍ୟ ବ୍ୟକ୍ତି ସଂସାରର ଯେତେ ସେବା କରିପାରେ, ମମତାଯୁକ୍ତ ବ୍ୟକ୍ତି ସେତେ କରିପାରେ ନାହିଁ ॥ ୫୫୧ ॥ </p>
<p class="Chapter-End-Text"><span>• • • •</span></p>
<p class="Text">କୌଣସି ଜିନିଷକୁ ନିଜର ଭାବିବା ଉଚିତ ନୁହେଁ କି କୌଣସି ଜିନିଷ ପାଇଁ କାମନା କରିବା ଉଚିତ ନୁହେଁ; କାରଣ ଜିନିଷକୁ ନିଜର ଭାବିଲେ ଅଶୁଦ୍ଧି ଆସେ ଏବଂ କାମନା କଲେ ଅଶାନ୍ତି ସୃଷ୍ଟି ହୁଏ ॥ ୫୫୨ ॥ </p>
<p class="Chapter-End-Text"><span>• • • •</span></p>
<p class="Text">ସଂସାର ପ୍ରତିକ୍ଷଣ ଆମକୁ ଛାଡ଼ି ଚାଲିଯାଉଛି। ଛାଡ଼ି ଚାଲିଯାଉଥିବା ଜିନିଷ ପ୍ରତି ମମତା କଲେ କାନ୍ଦିବାକୁ ପଡ଼ିବ; କିନ୍ତୁ ଶାଶ୍ୱତ ପରମାତ୍ମାଙ୍କ ସହିତ ଆତ୍ମୀୟତା କଲେ ଆମେ ସବୁଦିନ ପାଇଁ କୃତାର୍ଥ ହୋଇଯିବା ॥ ୫୫୩ ॥ </p>
<p class="Chapter-End-Text"><span>• • • •</span></p>
<p class="Text">ଆମେ ଯେଉଁ ପଦାର୍ଥକୁ ‘ମୋର ମୋର’ କହୁଛୁ, ତାହା ଆମ ସାଥିରେ ଚିରକାଳ ପାଇଁ ରହି ପାରିବ ନାହିଁ, ତେବେ ସେଥିରୁ ମମତା ତୁଟାଇଦେବାରେ କଠିନତା କ’ଣ ? ॥ ୫୫୪ ॥ </p>
<p class="Chapter-End-Text"><span>• • • •</span></p>
<p class="Text">ଶରୀରକୁ ନିଜର ଭାବିଲେ କେବଳ ଦୁଃଖ ହିଁ ମିଳିବ; କିନ୍ତୁ ସଂସାରର ଭାବିଲେ ମୁକ୍ତି ମିଳିଯିବ ॥ ୫୫୫ ॥ </p>
<p class="Chapter-End-Text"><span>• • • •</span></p>
<p class="Text">ଯେଉଁ ପଦାର୍ଥ ଆମଠାରୁ ଅଲଗା ହୋଇଯାଏ, ତାହା ଆମର ନୁହେଁ। ଯାହା ପ୍ରକୃତରେ ଆମଠାରୁ ଅଲଗା, ସେହି ପଦାର୍ଥ ହିଁ ଅଲଗା ହୋଇଥାଏ ॥ ୫୫୬ ॥ </p>
<p class="Chapter-End-Text"><span>• • • •</span></p>
<p class="Text">ଶରୀରକୁ ନିଜର ଭାବିବା ହେଉଛି ଅସତ୍୷ସଙ୍ଗ ଏବଂ ନିଜର ନ ଭାବିବା ହେଉଛି ସତ୍୷ସଙ୍ଗ ॥୫୫୭॥ </p>
<p class="Chapter-End-Text"><span>• • • •</span></p>
<p class="Text">ଆମେ ଶରୀରକୁ ନିଜର ଭାବିଲେ ଶରୀରରେ ଘଠିତ ସବୁକିଛି ଆମକୁ ନିଜଠାରେ ଘଟୁଥିବା ଭଳି ଦେଖାଯିବ ଏବଂ ଶରୀର ପର୍ଯ୍ୟନ୍ତ ପହଞ୍ଚୁଥିବା ଜିନିଷ ନିଜ ପର୍ଯ୍ୟନ୍ତ ପହଞ୍ଚିବାଭଳି ମନେହେବ ॥ ୫୫୮ ॥</p>
<p class="Chapter-End-Text para-style-override-2"><span>• • • •</span><span></span></p>


<p class="Page-Break"> </p>
<p class="Heading" id="toc_marker-38">ମୃତ୍ୟୁ ଓ ଅମରତ୍ୱ</p>
<p class="Text">ଶରୀର ଓ ସଂସାରର ସମ୍ବନ୍ଧରୁ ମୃତ୍ୟୁର ତଥା ଭଗବାନଙ୍କ ସମ୍ବନ୍ଧରୁ ଅମରତ୍ବର ଅନୁଭବ ହୁଏ ॥ ୫୫୯ ॥ </p>
<p class="Chapter-End-Text"><span>• • • •</span></p>
<p class="Text">ନିଜ ପାଇଁ କର୍ମ କଲେ ପ୍ରଥମେ କର୍ମ ସହିତ ଓ ପରେ ଫଳ ସହିତ ସମ୍ବନ୍ଧ ସ୍ଥାପିତ ହୋଇଯାଏ। ଉଭୟ କର୍ମ ଓ ଫଳ ଉତ୍ପନ୍ନ ହୋଇ ନଷ୍ଟ ହୋଇଯାଆନ୍ତି, କିନ୍ତୁ ସେଥିପ୍ରତି ଅନ୍ତଃକରଣରେ ରହିଯାଉଥିବା ଆସକ୍ତି ବାରମ୍ବାର ଜନ୍ମମରଣରେ ପକାଏ ॥ ୫୬୦ ॥ </p>
<p class="Chapter-End-Text"><span>• • • •</span></p>
<p class="Text">ଶରୀରକୁ ‘ମୁଁ’ ଓ ‘ମୋର’ ମାନିବା ପ୍ରମାଦ ଏବଂ ପ୍ରମାଦ ହିଁ ମୃତ୍ୟୁ ॥ ୫୬୧ ॥ </p>
<p class="Chapter-End-Text"><span>• • • •</span></p>
<p class="Text">କୌଣସି କାର୍ଯ୍ୟ ସଫଳ ହେବ କି ନ ହେବ, ତାହା ଅନିଶ୍ଚିତ, ମାତ୍ର ମୃତ୍ୟୁ ସୁନିଶ୍ଚିତ ॥ ୫୬୨ ॥ </p>
<p class="Chapter-End-Text"><span>• • • •</span></p>
<p class="Text">ଶରୀର ପାଇଁ ମୃତ୍ୟୁ ଯେପରି ସୁଲଭ, ଆମ ନିଜ ପାଇଁ ଅମରତ୍ୱ ସେହିପରି ସୁଲଭ ॥ ୫୬୩ ॥</p>
<p class="Chapter-End-Text para-style-override-2"><span>• • • •</span><span></span></p>


<p class="Page-Break"> </p>
<p class="Heading" id="toc_marker-39">ଯୋଗ ଓ ଭୋଗ</p>
<p class="Text">ସୁଖଦ ପରିସ୍ଥିତିରେ ସୁଖୀ ଓ ଦୁଃଖଦ ପରିସ୍ଥିତିରେ ଦୁଃଖୀ ହେଉଥିବା ବ୍ୟକ୍ତି ଭୋଗୀ ଅଟେ; ସେ ଯୋଗୀ ନୁହେଁ। ଯୋଗୀ ସୁଖ ଓ ଦୁଃଖରେ ସମ ରହେ ॥ ୫୬୪ ॥ </p>
<p class="Chapter-End-Text">• • • •</p>
<p class="Text">ଭୋଗୀ ବ୍ୟକ୍ତି ରୋଗୀ ଓ ଦୁଃଖୀ ହେବା ସଙ୍ଗେ ସଙ୍ଗେ ଦୁର୍ଗତିରେ ପଡ଼େ ॥ ୫୬୫ ॥ </p>
<p class="Chapter-End-Text">• • • •</p>
<p class="Text">ଆପଣା ସୁଖରେ ସୁଖୀ ହେଉଥିବା କୌଣସି ମନୁଷ୍ୟ ଯୋଗୀ ହୋଇ ନ ପାରେ ॥ ୫୬୬ ॥ </p>
<p class="Chapter-End-Text">• • • •</p>
<p class="Text"><span>ଭୋଗୀ କଦାପି ଯୋଗୀ ହୋଇପାରେ ନାହିଁ, ବରଂ ସେ ରୋଗୀ ହୋଇଥାଏ</span><span>—</span><span class="char-style-override-3">‘ଭୋଗେ ରୋଗଭୟଂ’ ॥ </span><span>୫୬୭ ॥ </span></p>
<p class="Chapter-End-Text">• • • •</p>
<p class="Text">କୌଣସି ଦୁଇଟି ପଦାର୍ଥର ସଂଯୋଗରୁ ଭୋଗ ସମ୍ଭବ ହୁଏ, କିନ୍ତୁ ଯୋଗ ବା ପରମାତ୍ମାଙ୍କ ସଙ୍ଗେ ନିତ୍ୟସମ୍ବନ୍ଧ ସ୍ୱତନ୍ତ୍ରରୂପେ ହୁଏ ଏବଂ ତାହା ସ୍ୱାଭାବିକ। ଭୋଗର ଲାଳସା ରହିଥିବା ପର୍ଯ୍ୟନ୍ତ ଯୋଗ ଅନୁଭୂତ ହୁଏ ନାହିଁ ଏବଂ ଯୋଗ ଅନୁଭୂତ ହୋଇଗଲେ ଭୋଗେଚ୍ଛା ସମୂଳେ ନଷ୍ଟ ହୋଇଯାଏ ॥୫୬୮॥ </p>
<p class="Chapter-End-Text">• • • •</p>
<p class="Text">ପରମାତ୍ମାଙ୍କ ସଙ୍ଗରୁ ଯୋଗ ଓ ସଂସାର ସଙ୍ଗରୁ ଭୋଗ ହୋଇଥାଏ ॥ ୫୬୯ ॥ </p>
<p class="Chapter-End-Text">• • • •</p>
<p class="Text">ଏକାନ୍ତ ସ୍ଥିତିରୁ ସୁଖ ଗ୍ରହଣ କରିବା ଓ ମାନସିକ ସ୍ଥିରତାରୁ ସୁଖ ଗ୍ରହଣ କରିବା ଯୋଗ ନୁହେଁ, ଏହା ଏକପ୍ରକାର ଭୋଗ ॥ ୫୭୦ ॥ </p>
<p class="Chapter-End-Text">• • • •</p>
<p class="Text">ସଂସାର ସହିତ ସମ୍ବନ୍ଧ ଯୋଡ଼ିବାର ନାମ ‘ଭୋଗ’ ଏବଂ ସେଥିରୁ ସମ୍ବନ୍ଧ ତୁଟାଇଦେବାର ନାମ ‘ଯୋଗ’ ॥ ୫୭୧ ॥ </p>
<p class="Chapter-End-Text">• • • •</p>
<p class="Text">କୌଣସି ଅବସ୍ଥାରେ ସନ୍ତୋଷର ସୁଖ ନେବା ଭୋଗ ଅଟେ। ଭୋଗ ହେତୁ ବ୍ୟକ୍ତିଗତ ସଂକୀର୍ଣ୍ଣତା ନଷ୍ଟ ହୁଏ ନାହିଁ। ତେଣୁ ସାଧକ କୌଣସି ଅବସ୍ଥାରେ ସନ୍ତୁଷ୍ଟ ହୋଇ ସେଥିରୁ ସୁଖ ନେବା ଉଚିତ ନୁହେଁ ॥ ୫୭୨ ॥ </p>
<p class="Chapter-End-Text">• • • •</p>
<p class="Text">ସଂସାରର ବିୟୋଗ ଯେପରି ସ୍ୱାଭାବିକ, ପରମାତ୍ମାଙ୍କ ସହିତ ଯୋଗ ମଧ୍ୟ ସେହିପରି ସ୍ୱାଭାବିକ ॥ ୫୭୩ ॥ </p>
<p class="Chapter-End-Text">• • • •</p>
<p class="Text">ସ୍ୱାଭାବିକଭାବେ ଯାହାର ବିୟୋଗ ଘଟୁଛି, ତାହାର ସଂଯୋଗ ପାଇଁ ଇଚ୍ଛା ନ ରଖିବାର ନାମ ହିଁ ‘ଯୋଗ’ ॥ ୫୭୪ ॥ </p>
<p class="Chapter-End-Text">• • • •</p>
<p class="Text">ଯିଏ କେବେ ଯୋଗୀ ହୁଏ ତ ଆଉ କେବେ ଭୋଗୀ ହୁଏ, ସେ ବାସ୍ତବରେ ସବୁବେଳେ ଭୋଗୀ ହିଁ ଅଟେ ॥ ୫୭୫ ॥ </p>
<p class="Chapter-End-Text">• • • •</p>
<p class="Text">ଯୋଗୀ ଦ୍ୱାରା ସମସ୍ତଙ୍କୁ ସୁଖ ମିଳେ ଏବଂ ଭୋଗୀ ଦ୍ୱାରା ସମସ୍ତଙ୍କୁ ଦୁଃଖ ମିଳେ ॥ ୫୭୬ ॥ </p>
<p class="Chapter-End-Text"><span>• • • •</span><span></span></p>
<p class="Text">‘ମୋତେ ମିଳିଯାଉ’<span>—</span>ଏପରି ଭାବନା ରଖିବା ଭୋଗ ଏବଂ ‘ଅନ୍ୟମାନଙ୍କୁ ମିଳିଯାଉ’<span>—</span>ଏପରି ଭାବନା ରଖିବା ଯୋଗ ॥ ୫୭୭ ॥ </p>
<p class="Chapter-End-Text"><span>• • • •</span></p>
<p class="Text">ନିଜର ସୁଖ-ସୁବିଧା ଦେଖୁଥିବା ବ୍ୟକ୍ତି ଭୋଗୀ ଅଟେ, ଯୋଗୀ ନୁହେଁ ॥ ୫୭୮ ॥ </p>
<p class="Chapter-End-Text"><span>• • • •</span></p>
<p class="Text">ଯାହା ସବୁଦିନ ପାଇଁ ଓ ସମସ୍ତଙ୍କ ପାଇଁ ଆପଣାର, ତାହାକୁ ପାଇବାର ନାମ ‘ଯୋଗ’। ଯାହା ସବୁଦିନ ପାଇଁ ଓ ସମସ୍ତଙ୍କ ପାଇଁ ଆପଣାର ନୁହେଁ, ତାହାକୁ ପାଇବାର ନାମ ‘ଭୋଗ’ ॥ ୫୭୯ ॥ </p>
<p class="Chapter-End-Text"><span>• • • •</span></p>
<p class="Text">ଭଗବାନଙ୍କୁ ନିଜର ମାନିବା ଯୋଗ ଏବଂ ଭଗବାନଙ୍କ ଠାରୁ କିଛି ପାଇବାକୁ ଆଶା କରିବା ଭୋଗ ॥ ୫୮୦ ॥</p>
<p class="Chapter-End-Text"><span>• • • •</span></p>
<p class="Text">‘ଯୋଗ’ ବିୟୋଗରୁ ହୁଏ ଏବଂ ‘ଭୋଗ’ ସଂଯୋଗରୁ ହୁଏ ॥ ୫୮୧ ॥ </p>
<p class="Chapter-End-Text"><span>• • • •</span></p>
<p class="Text">ଭୋଗୀ ବ୍ୟକ୍ତି ଅନେକଙ୍କ ନିକଟରେ ଋଣୀ ହୋଇଥାଏ, କିନ୍ତୁ ଯୋଗୀ କାହା ନିକଟରେ ବି ଋଣୀ ହୋଇ ରହେ ନାହିଁ ॥ ୫୮୨ ॥</p>
<p class="Chapter-End-Text para-style-override-2"><span>• • • •</span><span></span></p>


<p class="Page-Break"> </p>
<p class="Heading" id="toc_marker-40">ରାଗ ଓ ଦ୍ୱେଷ</p>
<p class="Text">ରାଗ-ଦ୍ୱେଷ (ଆସକ୍ତି-ବିରକ୍ତି) ଅନ୍ତଃକରଣର ଆଗନ୍ତୁକ ବିକାର। ଏହା ଅନ୍ତଃକରଣର ଧର୍ମ ନୁହେଁ। ଧର୍ମ ସ୍ଥାୟୀ ରହୁଥିବାସ୍ଥଳେ ବିକାର ଅସ୍ଥାୟୀ ଅର୍ଥାତ୍ ଏହା ଆସେ ଓ ଚାଲିଯାଏ। ରାଗ-ଦ୍ୱେଷ ଅନ୍ତଃକରଣରେ ଆସେ ଓ ଚାଲିଯାଏ। ତେଣୁ ଏହାକୁ ଦୂର କରିବା ସମ୍ଭବ ॥ ୫୮୩ ॥ </p>
<p class="Chapter-End-Text"><span>• • • •</span></p>
<p class="Text">ସାଧକର ପ୍ରବୃତ୍ତି ଓ ନିବୃତ୍ତି ରାଗ-ଦ୍ୱେଷ (ଆସକ୍ତି ଓ ବିରକ୍ତି) ପୂର୍ବକ ନ ହୋଇ ଶାସ୍ତ୍ରାନୁସାରେ ହେବା ଉଚିତ ॥ ୫୮୪ ॥ </p>
<p class="Chapter-End-Text"><span>• • • •</span></p>
<p class="Text">ରାଗ-ଦ୍ୱେଷପୂର୍ବକ ଆଚରିତ କର୍ମର ପରିଣାମ ଭଲ ହୁଏ ନାହିଁ ॥ ୫୮୫ ॥ </p>
<p class="Chapter-End-Text"><span>• • • •</span></p>
<p class="Text">ଅନ୍ୟ ସାଧକ ପ୍ରତି ଦ୍ୱେଷବୃତ୍ତି ରଖିବା ନିଜ ସାଧନାର ସଫଳତାରେ ବିରାଟ ପ୍ରତିବନ୍ଧକ ॥୫୮୬॥ </p>
<p class="Chapter-End-Text"><span>• • • •</span></p>
<p class="Text">ବିବେକ ଅନାଦି, କିନ୍ତୁ ରାଗ (ଆସକ୍ତି) ଆମେ ନିଜେ ସୃଷ୍ଟି ଆସକ୍ତି କରିଛେ। ସଂସାରରେ ରାଗ ହେବା ଦ୍ୱାରା ବିବେକ ଦୁର୍ବଳ ହୋଇଯାଏ ଏବଂ ବିବେକ ଜାଗ୍ରତ ହୋଇଗଲେ ରାଗ ନଷ୍ଟ ହୋଇଯାଏ ॥୫୮୭॥ </p>
<p class="Chapter-End-Text"><span>• • • •</span></p>
<p class="Text">ନିରନ୍ତର ପରିବର୍ତ୍ତନଶୀଳ ସଂସାରକୁ ସ୍ଥିର ଭାବିବା ଯୋଗୁଁ ହିଁ ରାଗ-ଦ୍ୱେଷାଦି ଦ୍ୱନ୍ଦ୍ୱ ସୃଷ୍ଟି ହୁଏ ॥୫୮୮॥</p>
<p class="Chapter-End-Text"><span>• • • •</span></p>
<p class="Text">ଯାହା ପ୍ରତି ରାଗ (ଆସକ୍ତି) ହୋଇଯାଏ, ତା’ର ଦୋଷ ଦେଖାଯାଏ ନାହିଁ ଏବଂ ଯାହା ପ୍ରତି ଦ୍ୱେଷ ହୋଇଯାଏ, ତା’ର ଗୁଣ ଦେଖାଯାଏ ନାହିଁ। ରାଗ-ଦ୍ୱେଷ ଅର୍ଥାତ୍ ଆସକ୍ତି ଓ ବିରକ୍ତିରୁ ମୁକ୍ତ ହୋଇ ଦେଖିଲେ ପ୍ରତ୍ୟେକ ପଦାର୍ଥର ବାସ୍ତବିକ ରୂପ ଦୃଷ୍ଟିଗୋଚର ହୁଏ ॥ ୫୮୯ ॥ </p>
<p class="Chapter-End-Text"><span>• • • •</span></p>
<p class="Text">ପ୍ରକୃତରେ ସବୁକିଛି ଚିନ୍ମୟ, କିନ୍ତୁ ରାଗ-ଦ୍ୱେଷ କାରଣରୁ ତାହା ଜଡ଼ ପରି ଦେଖାଯାଏ। ରାଗ-ଦ୍ୱେଷ ନ ରହିଲେ ଏକମାତ୍ର ଚିନ୍ମୟ ତତ୍ତ୍ୱ (ପରମାତ୍ମା) ବ୍ୟତିରେକେ ଆଉ କିଛି ନାହିଁ ॥ ୫୯୦ ॥</p>
<p class="Chapter-End-Text para-style-override-2"><span>• • • •</span><span></span></p>


<p class="Page-Break"> </p>
<p class="Heading" id="toc_marker-41">ଶରଣାଗତି</p>
<p class="Text">ସଂସାରର ଆଶ୍ରୟ ନେଲେ ପରାଧୀନତା ଓ ଭଗବାନଙ୍କର ଆଶ୍ରୟ ନେଲେ ସ୍ୱାଧୀନତା ମିଳିଥାଏ ॥ ୫୯୧ ॥ </p>
<p class="Chapter-End-Text">• • • •</p>
<p class="Text">ଭଗବାନଙ୍କ ଆଶ୍ରୟ ନ ନେଇ ଭଗବାନଙ୍କୁ ଜାଣିଯିବା ଅସମ୍ଭବ ॥ ୫୯୨ ॥ </p>
<p class="Chapter-End-Text">• • • •</p>
<p class="Text">ଏକମାତ୍ର ଭଗବାନଙ୍କ ବ୍ୟତୀତ ଆଉ କାହାର ଆଶ୍ରୟ ଗ୍ରହଣ ନ କରିବା ହିଁ ‘ଅନନ୍ୟତା’ ॥୫୯୩॥ </p>
<p class="Chapter-End-Text">• • • •</p>
<p class="Text">ସଂସାରର ଆଶ୍ରୟ ହିଁ ଭଗବାନଙ୍କ ଠାରେ ଶରଣ ନେବାରେ ମୁଖ୍ୟ ବିଘ୍ନ ॥ ୫୯୪ ॥ </p>
<p class="Chapter-End-Text">• • • •</p>
<p class="Text">ପରକୁ ଭୟ କରାଯାଏ, ଆପଣାକୁ ନୁହେଁ। ଭଗବାନ ହେଉଛନ୍ତି ଆପଣାର, ତେଣୁ ତାଙ୍କର ଶରଣାପନ୍ନ ହୋଇଗଲେ ମନୁଷ୍ୟ ସବୁଦିନ ପାଇଁ ନିର୍ଭୟ ହୋଇଯାଏ ॥ ୫୯୫ ॥ </p>
<p class="Chapter-End-Text">• • • •</p>
<p class="Text">ଥରେ ଭଗବାନଙ୍କ ଶରଣାଗତି ସ୍ୱୀକାର କରିନେବାପରେ ଭକ୍ତ ଆଉ ମନରେ କୌଣସି ପ୍ରକାର ସନ୍ଦେହ, ପରୀକ୍ଷା, ବିପରୀତ ଭାବନା ଇତ୍ୟାଦିକୁ ସ୍ଥାନ ଦେବା ଉଚିତ ନୁହେଁ ॥ ୫୯୬ ॥ </p>
<p class="Chapter-End-Text">• • • •</p>
<p class="Text">ଭଗବାନଙ୍କ ସହିତ ଥିବା ନିଜର ନିତ୍ୟ ସମ୍ବନ୍ଧକୁ ଚିହ୍ନିଯିବା ହିଁ ପ୍ରକୃତ ଶରଣାଗତି। ଶରଣ ହୋଇଯିବାପରେ ଭକ୍ତ ନିଶ୍ଚିନ୍ତ, ନିର୍ଭୟ, ନିଶୋକ ଓ ନିଃଶଙ୍କ ହୋଇଯାଏ ॥ ୫୯୭ ॥ </p>
<p class="Chapter-End-Text">• • • •</p>
<p class="Text">ଭଗବାନଙ୍କ ପାଇଁ ନିଜର ମନୋନୁକୂଳ ଇଚ୍ଛା ତ୍ୟାଗ କରିଦେବା ହିଁ ପ୍ରକୃତ ଶରଣାଗତି ॥୫୯୮॥ </p>
<p class="Chapter-End-Text">• • • •</p>
<p class="Text">ଶରଣାଗତି ମନ-ବୁଦ୍ଧି ଦ୍ୱାରା ହୁଏ ନାହିଁ, ସ୍ୱୟଂ ନିଜକୁ ହିଁ ଶରଣାଗତ ହେବାକୁ ପଡ଼େ ॥୫୯୯॥ </p>
<p class="Chapter-End-Text">• • • •</p>
<p class="Text">ପରମାତ୍ମାଙ୍କ ଆଶ୍ରୟଠାରୁ ବଳି ଅନ୍ୟ କୌଣସି ଆଶ୍ରୟ ନାହିଁ ॥ ୬୦୦ ॥ </p>
<p class="Chapter-End-Text">• • • •</p>
<p class="Text"><span>ଶରଣାଗତି ଓ ପ୍ରାରବ୍ଧ</span><span>—</span><span>ଏ ଦୁଇଟି ଚିନ୍ତା ଛାଡ଼ିବା ପାଇଁ ଉଦ୍ଦିଷ୍ଟ, ପୁରୁଷାର୍ଥ (ଶାସ୍ତ୍ରୋକ୍ତ କର୍ତ୍ତବ୍ୟକର୍ମ) ଛାଡ଼ିବା ପାଇଁ ନୁହେଁ ॥ ୬୦୧ ॥ </span></p>
<p class="Chapter-End-Text">• • • •</p>
<p class="Text">ଜୀବମାତ୍ରକେ ପରମାତ୍ମାଙ୍କର ଅଂଶ। ତେଣୁ ଜୀବ ତା’ ଅଂଶୀ ପରମାତ୍ମାଙ୍କ ଆଶ୍ରୟ ନ ନେବା ପର୍ଯ୍ୟନ୍ତ ଅନ୍ୟର ଆଶ୍ରୟ ନେଉଥିବ ଏବଂ ପରାଧୀନ ହେବା ସଙ୍ଗେ ସଙ୍ଗେ ଦୁଃଖ ପାଉଥିବ ॥ ୬୦୨ ॥ </p>
<p class="Chapter-End-Text">• • • •</p>
<p class="Text">ମନୁଷ୍ୟ ଯେପର୍ଯ୍ୟନ୍ତ ଭଗବାନଙ୍କ ଆଶ୍ରୟ ନେଇ ନାହିଁ, ସେପର୍ଯ୍ୟନ୍ତ ତା’ର ଅନ୍ୟ କୌଣସି ଆଶ୍ରୟ ସ୍ଥିର ରହିବ ନାହିଁ ଏବଂ ସେ ଦୁଃଖ ପାଉଥିବ ॥ ୬୦୩ ॥ </p>
<p class="Chapter-End-Text">• • • •</p>
<p class="Text">ଯାହା ମନରେ ନିଜ ସାଧନା ପାଇଁ ଅଭିମାନ ନ ଥାଏ ଏବଂ ଯାହାକୁ ଆତ୍ମକଲ୍ୟାଣର ଅନ୍ୟ କୌଣସି ପନ୍ଥା ଦେଖାଯାଏ ନାହିଁ, ସେ ହିଁ ଭଗବାନଙ୍କ ଶରଣାଗତ ହେବାର ଅଧିକାରୀ ॥ ୬୦୪ ॥ </p>
<p class="Chapter-End-Text"><span>• • • •</span></p>
<p class="Text">ଯିଏ ଆମଠାରୁ କଦାପି ପୃଥକ୍, ଦୂର, ବିମୁଖ ଓ ଭିନ୍ନ ହୋଇ ପାରିବେ ନାହିଁ ତଥା ଆମେ ଯାହାଙ୍କ ଠାରୁ କଦାପି ପୃଥକ୍, ଦୂର, ବିମୁଖ ଓ ଭିନ୍ନ ହୋଇ ପାରିବା ନାହିଁ, କେବଳ ତାଙ୍କରି ଆଶ୍ରୟ ଗ୍ରହଣ କରିବା ଆବଶ୍ୟକ॥ ୬୦୫ ॥</p>
<p class="Chapter-End-Text"><span>• • • •</span></p>
<p class="Text">ନିଜଠାରେ କୌଣସି ପ୍ରକାର ବିଶେଷତ୍ୱ ଦେଖାଯିବା ହିଁ ଶରଣାଗତିରେ ବାଧକ ॥ ୬୦୬ ॥ </p>
<p class="Chapter-End-Text"><span>• • • •</span></p>
<p class="Text">ସମସ୍ତ ବେଦର ସାର ଉପନିଷଦ, ଉପନିଷଦମାନଙ୍କର ସାର ଗୀତା ଏବଂ ଗୀତାର ସାର ହେଉଛି ଭଗବାନଙ୍କ ଶରଣାଗତି ॥ ୬୦୭ ॥ </p>
<p class="Chapter-End-Text"><span>• • • •</span></p>
<p class="Text">ନିଜ ବଳର ଅଭିମାନ ଥିବାପର୍ଯ୍ୟନ୍ତ ପ୍ରକୃତ ଶରଣାଗତି ହୋଇପାରେ ନାହିଁ ॥ ୬୦୮ ॥ </p>
<p class="Chapter-End-Text"><span>• • • •</span></p>
<p class="Text">ଶରଣାଗତି ବହୁତ ସହଜ, କିନ୍ତୁ ଅଭିମାନୀ ବ୍ୟକ୍ତି ପାଇଁ ଏହା ବହୁତ କଠିନ। ‘ମୁଁ କିଛି କରି ପାରିବି’<span>—</span>ଏପରି ଅଭିମାନ ଥିବା ପର୍ଯ୍ୟନ୍ତ ଶରଣାଗତ ହେବା ଅତ୍ୟନ୍ତ ଦୁଷ୍କର ॥ ୬୦୯ ॥ </p>
<p class="Chapter-End-Text"><span>• • • •</span></p>
<p class="Text">ଭଗବାନଙ୍କ ଶରଣକୁ ଚାଲିଗଲେ ଯେଉଁ ତତ୍ତ୍ୱ ମିଳେ, ତାହା ଉଦ୍ୟମ ବଳରେ ମିଳେ ନାହିଁ ॥୬୧୦॥ </p>
<p class="Chapter-End-Text"><span>• • • •</span></p>
<p class="Text">ସର୍ବଭାବରେ କେବଳ ଭଗବାନଙ୍କ ଶରଣାଗତ ହୋଇଯିବାଠାରୁ ବଳି ଅନ୍ୟ କୌଣସି ସାଧନା ନାହିଁ ॥ ୬୧୧ ॥</p>
<p class="Chapter-End-Text"><span>• • • •</span></p>
<p class="Text para-style-override-2"> <span></span></p>


<p class="Page-Break"> </p>
<p class="Heading" id="toc_marker-42">ସନ୍ଥମହାତ୍ମା</p>
<p class="Text">ସନ୍ଥମହାପୁରୁଷଙ୍କ ଉପଦେଶ ଅନୁସାରେ ନିଜର ଜୀବନ ଗଠନ କରିବା ହିଁ ସେମାନଙ୍କ ପ୍ରତି ଆମର ପ୍ରକୃତ ସେବା ॥ ୬୧୨ ॥ </p>
<p class="Chapter-End-Text"><span>• • • •</span></p>
<p class="Text">ସୂର୍ଯ୍ୟଙ୍କ ଦ୍ୱାରା ଯେପରି ସମସ୍ତଙ୍କୁ ସମାନରୂପେ ଆଲୋକ ମିଳେ, ସନ୍ଥମହାପୁରୁଷଙ୍କ ଦ୍ୱାରା ସେହିପରି ସମସ୍ତଙ୍କର ସମାନରୂପେ ମଙ୍ଗଳ ସାଧିତ ହୁଏ ॥ ୬୧୩ ॥ </p>
<p class="Chapter-End-Text"><span>• • • •</span></p>
<p class="Text">ସୂର୍ଯ୍ୟ ତ ବାହ୍ୟ ଜଗତ୍କୁ ଆଲୋକିତ କରନ୍ତି, କିନ୍ତୁ ସନ୍ଥମହାପୁରୁଷଙ୍କ ହୃଦୟରେ ଜ୍ଞାନାଲୋକ ଭରି ଦିଅନ୍ତି ॥ ୬୧୪ ॥ </p>
<p class="Chapter-End-Text"><span>• • • •</span></p>
<p class="Text">ସନ୍ଥମହାପୁରୁଷଙ୍କର ସବୁଠୁ ବଡ଼ ସେବା ହେଲା, ତାଙ୍କ ସିଦ୍ଧାନ୍ତ ଅନୁସାରେ ନିଜର ଜୀବନ ଗଠନ କରିବା। କାରଣ ତାଙ୍କୁ ସିଦ୍ଧାନ୍ତ ଯେତେ ପ୍ରିୟ, ନିଜର ପ୍ରାଣ ମଧ୍ୟ ସେତେ ପ୍ରିୟ ନୁହେଁ ॥ ୬୧୫ ॥ </p>
<p class="Chapter-End-Text"><span>• • • •</span></p>
<p class="Text">ଭଗବାନ, ସନ୍ଥମହାତ୍ମା, ଧର୍ମ ଓ ଶାସ୍ତ୍ର<span>—</span>ଏମାନେ କେବେହେଲେ କାହା ପ୍ରତି ବିମୁଖ ହୁଅନ୍ତି ନାହିଁ। କେବଳ ଜୀବ ହିଁ ଏମାନଙ୍କ ଠାରୁ ବିମୁଖ ହୋଇଯାଏ ॥ ୬୧୬ ॥ </p>
<p class="Chapter-End-Text"><span>• • • •</span></p>
<p class="Text">ସମୁଦ୍ରରୁ ସୋରିଷ ପରି ଛୋଟ ପଦାର୍ଥଟିଏ ଖୋଜି ବାହାର କରିବା ମଧ୍ୟ ଅସମ୍ଭବ କାର୍ଯ୍ୟ। କିନ୍ତୁ ସନ୍ଥମହାପୁରୁଷ ସଂସାରର ଅସଂଖ୍ୟ ଗ୍ରନ୍ଥ ମଧ୍ୟରୁ ‘ଗୀତା’ରୂପକ ମହାନ୍ ଗ୍ରଛଟିକୁ ଖୋଜି ବାହାର କରି ଆମକୁ ଦେଇଛନ୍ତି। ଏହା ତାଙ୍କର କେତେ ବଡ଼ ବିଚିତ୍ର କୃପା ନୁହେଁ ସତେ ! ॥ ୬୧୭ ॥ </p>
<p class="Chapter-End-Text"><span>• • • •</span></p>
<p class="Text">ଭଗବାନଙ୍କ ଠାରୁ ବ୍ୟକ୍ତି ପାଞ୍ଚଟି ଉପାୟରେ ଲାଭାନ୍ୱିତ ହୋଇ ପାରିବ<span>—</span>ନାମଜପ, ଧ୍ୟାନ, ସେବା, ଆଜ୍ଞାପାଳନ ଓ ସଙ୍ଗ। କିନ୍ତୁ ସନ୍ଥମହାପୁରୁଷଙ୍କ ଠାରୁ ଲାଭାନ୍ୱିତ ହେବା ପାଇଁ ମାତ୍ର ତିନୋଟି ଉପାୟ ଉପଯୁକ୍ତ; ଯଥା<span>—</span>ସେବା, ଆଜ୍ଞାପାଳନ ଓ ସଙ୍ଗ ॥ ୬୧୮ ॥ </p>
<p class="Chapter-End-Text"><span>• • • •</span></p>
<p class="Text">ଧନୀ ଲୋକେ ଅନ୍ୟକୁ ଚାକର କରି ଦିଅନ୍ତି, କିନ୍ତୁ ସନ୍ଥଜନ ଅନ୍ୟକୁ ସନ୍ଥ କରି ଦିଅନ୍ତି ॥ ୬୧୯ ॥ </p>
<p class="Chapter-End-Text"><span>• • • •</span></p>
<p class="Text">ଭଗବାନ, ସନ୍ଥ, ସତ୍୷ଶାସ୍ତ୍ର ଓ ସଦ୍୷ବିଚାର<span>—</span>ଏ ଚାରିହେଁ ସାଧକକୁ କଦାପି ନିରାଶ କରନ୍ତି ନାହିଁ, ବରଂ ତା’ର ଉନ୍ନତି କରନ୍ତି ॥ ୬୨୦ ॥ </p>
<p class="Chapter-End-Text"><span>• • • •</span></p>
<p class="Text">ବୀତରାଗ ସନ୍ଥଙ୍କ ଦ୍ୱାରା ହିଁ ସବୁଠାରୁ ଅଧିକ ସମାଜ ସଂସ୍କାର ହୋଇଥାଏ ॥ ୬୨୧ ॥ </p>
<p class="Chapter-End-Text"><span>• • • •</span></p>
<p class="Text">ସନ୍ଥମହାତ୍ମାମାନେ କେବଳ ଲୋକମାନଙ୍କୁ ଭଗବଦ୍ ଅଭିମୁଖୀ କରାଇବା ପାଇଁ ସଂସାରକୁ ଆସିଥା’ନ୍ତି। ଯେଉଁମାନେ ଭଗବଦ୍ ଅଭିମୁଖୀ ନ କରାଇ ଲୋକମାନଙ୍କୁ ନିଜ ଆଡ଼କୁ ଆକୃଷ୍ଟ କରାନ୍ତି, ନିଜର ଧ୍ୟାନ-ପୂଜା ପ୍ରଭୃତି କରାନ୍ତି, ସେମାନେ ଭଗବତ୍୷ଦ୍ରୋହୀ। ସେମାନେ ନରକକୁ ନେଇଯାଆନ୍ତି ॥ ୬୨୨ ॥</p>
<p class="Chapter-End-Text para-style-override-2"><span>• • • •</span><span></span></p>


<p class="Page-Break"> </p>
<p class="Heading" id="toc_marker-43">ସଂସାର</p>
<p class="Text">ସଂସାରର ପ୍ରତ୍ୟେକ ସଂଯୋଗ ନିରନ୍ତର ବିୟୋଗରୂପକ ଅଗ୍ନିରେ ଭସ୍ମୀଭୂତ ହେଉଛି। ଯାହା ସହିତ ସଂଯୋଗ ହୁଏ, ତା’ଠାରୁ ବିୟୋଗ ହେବା ସୁନିଶ୍ଚିତ। ଆମର ଭୁଲ୍ ହୁଏ ଯେ ଆମେ ସେହି ସଂଯୋଗକୁ ନିତ୍ୟ ଭାବିନେଉ ॥ ୬୨୩ ॥ </p>
<p class="Chapter-End-Text">• • • •</p>
<p class="Text">ସାଂସାରିକ ସଂଯୋଗର ବିୟୋଗ ଅବଶ୍ୟମ୍ଭାବୀ, କିନ୍ତୁ ବିୟୋଗର ସଂଯୋଗ ଅବଶ୍ୟମ୍ଭାବୀ ନୁହେଁ। ଅତଏବ ସଂସାରର ବିୟୋଗ ହିଁ ସତ୍ୟ ॥ ୬୨୪ ॥ </p>
<p class="Chapter-End-Text">• • • •</p>
<p class="Text">ନାଶବାନ୍ ଭୌତିକ ପଦାର୍ଥର ସଂଯୋଗରୁ କାହାରି ଦୁଃଖ ଦୂର ହେବା ଆଦୌ ସମ୍ଭବ ନୁହେଁ ॥ ୬୨୫ ॥ </p>
<p class="Chapter-End-Text">• • • •</p>
<p class="Text">ଉତ୍ପତ୍ତି-ବିନାଶଶୀଳ ପଦାର୍ଥଗୁଡ଼ିକର ବଶବର୍ତ୍ତୀ ନ ହେବା ଅର୍ଥାତ୍ ସେଗୁଡ଼ିକର ଆଶ୍ରୟ ନ ନେବାହିଁ ମନୁଷ୍ୟର ପ୍ରକୃତ ବିଜୟ ॥ ୬୨୬ ॥ </p>
<p class="Chapter-End-Text">• • • •</p>
<p class="Text">ଶରୀର ଓ ସଂସାରର ଆଶ୍ରୟ ସମ୍ପୂର୍ଣ୍ଣ ଦୂର ନ ହେବା ପର୍ଯ୍ୟନ୍ତ ବଞ୍ଚିବାର ଆଶା, ମରିବାର ଭୟ, କରିବାର ଆସକ୍ତି ଓ ପାଇବାର ଲାଳସା ଦୂରୀଭୂତ ହୁଏ ନାହିଁ ॥ ୬୨୭ ॥ </p>
<p class="Chapter-End-Text">• • • •</p>
<p class="Text">ମନୁଷ୍ୟ ହିଁ ଆସକ୍ତିପୂର୍ବକ ସଂସାର ସହିତ ସମ୍ବନ୍ଧ ଯୋଡ଼ିଛି, ସଂସାର କଦାପି ସମ୍ବନ୍ଧ ଯୋଡ଼ି ନାହିଁ ॥ ୬୨୮ ॥ </p>
<p class="Chapter-End-Text">• • • •</p>
<p class="Text"><span>ସଂସାର ସହିତ ମିଶିଗଲେ ସଂସାର ବିଷୟରେ ଜ୍ଞାନ ହୋଇପାରେ ନାହିଁ ଏବଂ ପରମାତ୍ମାଙ୍କ ଠାରୁ ପୃଥକ୍ ରହିଲେ ପରମାତ୍ମାଙ୍କ ବିଷୟରେ ଜ୍ଞାନ ହୁଏ ନାହିଁ</span><span>—</span><span>ଏହା ଏକ ସୁନିଶ୍ଚିତ ନିୟମ ॥ ୬୨୯ ॥ </span></p>
<p class="Chapter-End-Text">• • • •</p>
<p class="Text">ଆମେ ଭୁଲ୍୷ବଶତଃ ନିଜକୁ ସଂସାର ସହ ଅଭିନ୍ନ ଓ ପରମାତ୍ମାଙ୍କ ଠାରୁ ଭିନ୍ନ ବୋଲି ଧରିନେଇଛୁ ॥ ୬୩୦ ॥ </p>
<p class="Chapter-End-Text">• • • •</p>
<p class="Text">ବିନାଶୀ ସହିତ ଆମର ସମ୍ବନ୍ଧ ଅଛି ବୋଲି ଭାବିବା ଦ୍ୱାରା ଅନ୍ତଃକରଣ, କର୍ମ ଓ ପଦାର୍ଥ ମଳିନ ହୋଇଯାଆନ୍ତି। ବିନାଶୀଠାରୁ ଏହି ସ୍ୱୀକୃତ ସମ୍ବନ୍ଧ ତୁଟିଗଲେ ଏ ତିନୋଟି ଆପେ ଆପେ ପବିତ୍ର ହୋଇଯିବେ ॥ ୬୩୧ ॥</p>
<p class="Chapter-End-Text">• • • •</p>
<p class="Text">ସଂସାର ସହିତ ସମ୍ବନ୍ଧ ଥିବାପର୍ଯ୍ୟନ୍ତ ଯୋଗ ନ ହୋଇ କେବଳ ଭୋଗ ହୋଇଥାଏ। ମନ ଭିତରୁ ସଂସାର-ସଂଯୋଗର ସମ୍ପୂର୍ଣ୍ଣ ବିୟୋଗ ଘଟିଲେ ଯୋଗ ସିଦ୍ଧ ହୋଇଯିବ ଅର୍ଥାତ୍ ପରମାତ୍ମାଙ୍କ ସହିତ ନିଜର ସ୍ୱତଃସିଦ୍ଧ ନିତ୍ୟଯୋଗ ଅନୁଭବ ହୋଇଯିବ ॥ ୬୩୨ ॥</p>
<p class="Chapter-End-Text">• • • •</p>
<p class="Text"><span>ସଂସାର ସହିତ ସ୍ୱୀକୃତ ସମ୍ବନ୍ଧ ତୁଟାଇବାକୁ ହେଲେ ମିଳିଥିବା ପଦାର୍ଥ(ଶରୀରାଦି)କୁ ସଂସାରର ମନେକରି ସେଗୁଡ଼ିକୁ ସଂସାର ସେବାରେ ବିନିଯୋଗ କରି ଦିଅନ୍ତୁ, ନଚେତ୍ ଜଡ଼ତା (ଶରୀରାଦି) ଠାରୁ ସମ୍ବନ୍ଧ ଛିନ୍ନ କରି ନିଜ ସ୍ୱରୂପରେ ସ୍ଥିତ ହୋଇଯାଆନ୍ତୁ, ନଚେତ୍ ଏହି ଶରୀରାଦି ସମେତ ଭଗବାନଙ୍କର ଶରଣାଗତ ହୋଇଯାଆନ୍ତୁ ॥ ୬୩୩ ॥</span><span></span></p>
<p class="Chapter-End-Text"><span>• • • •</span></p>
<p class="Text">ଉତ୍ପତ୍ତି-ବିନାଶଶୀଳ ବସ୍ତୁଗୁଡ଼ିକର ଆଶ୍ରୟ ନେଇ ଏବଂ ସେଗୁଡ଼ିକ ସହିତ ସମ୍ବନ୍ଧ ରଖି ସୁଖ ଚାହୁଁଥିବା ବ୍ୟକ୍ତି ଆଦୌ ସୁଖୀ ହୋଇପାରିବ ନାହିଁ। ଏହା ଅକାଟ୍ୟ ନିୟମ ॥ ୬୩୪ ॥ </p>
<p class="Chapter-End-Text"><span>• • • •</span></p>
<p class="Text">ନାଶବାନ୍୷ର ଦାସତ୍ୱ ହିଁ ବ୍ୟକ୍ତିକୁ ଅବିନାଶୀର ସମ୍ମୁଖ କରାଇ ଦିଏ ନାହିଁ ॥ ୬୩୫ ॥ </p>
<p class="Chapter-End-Text"><span>• • • •</span></p>
<p class="Text">ସଂସାରର ସାମଗ୍ରୀ ସଂସାର ପାଇଁ ଉପଯୋଗୀ, ଆମ ପାଇଁ ନୁହେଁ ॥ ୬୩୬ ॥ </p>
<p class="Chapter-End-Text"><span>• • • •</span></p>
<p class="Text">ସଂସାର ବିଶ୍ୱାସର ଯୋଗ୍ୟ ନୁହେଁ, ସେ ସେବା ପାଇବାର ଯୋଗ୍ୟ ॥ ୬୩୭<span> ॥</span></p>
<p class="Chapter-End-Text"><span>• • • •</span></p>
<p class="Text">ନାଶବାନ୍ ସହ ଆତ୍ମୀୟତା କଲେ ଅଶାନ୍ତି ଓ ବନ୍ଧନ ହିଁ ସାର ହୁଏ ॥ ୬୩୮ ॥ </p>
<p class="Chapter-End-Text"><span>• • • •</span></p>
<p class="Text">ଅସତ୍୷କୁ ଅସତ୍ ବୋଲି ଜାଣୁଥିଲେ ମଧ୍ୟ ତାହାର ଆକର୍ଷଣ ନଷ୍ଟ ନ ହେବାଯାଏ ସତ୍୷ର ପ୍ରାପ୍ତି ହୁଏ ନାହିଁ (ଯେପରିକି ସିନେମାକୁ ଅସତ୍ୟ ଜାଣିଥିଲେ ମଧ୍ୟ ସେଥିପ୍ରତି ଆକର୍ଷଣ ରହିଥାଏ) ॥ ୬୩୯ ॥ </p>
<p class="Chapter-End-Text"><span>• • • •</span></p>
<p class="Text">ଭଗବାନଙ୍କ ଆଶ୍ରୟ ଯେପରି କଲ୍ୟାଣ କରିଥାଏ, ଧନାଦି ଉତ୍ପତ୍ତି-ବିନାଶଶୀଳ ପଦାର୍ଥର ଆଶ୍ରୟ ସେହିପରି ବ୍ୟକ୍ତିର ପତନ କରିଥାଏ ॥ ୬୪୦ ॥ </p>
<p class="Chapter-End-Text"><span>• • • •</span></p>
<p class="Text">ପ୍ରାକୃତ ପଦାର୍ଥକୁ ମହତ୍ତ୍ୱ ଦେବାହିଁ ଅନର୍ଥର ମୂଳ କାରଣ ॥ ୬୪୧ ॥ </p>
<p class="Chapter-End-Text"><span>• • • •</span></p>
<p class="Text">ଭଗବାନଙ୍କ ଉପରେ ହିଁ ବିଶ୍ୱାସ କରିବା ଉଚିତ। ଉତ୍ପତ୍ତି-ବିନାଶଶୀଳ ପଦାର୍ଥ ଉପରେ ବିଶ୍ୱାସ କଲେ ଶେଷରେ ଆମେ ଠକିଯିବା, ଆମକୁ ଦୁଃଖ ଭୋଗିବାକୁ ପଡ଼ିବ ॥ ୬୪୨ ॥ </p>
<p class="Chapter-End-Text"><span>• • • •</span></p>
<p class="Text">ଆମର କେବେହେଲେ ଭଗବାନଙ୍କ ଠାରୁ ବିୟୋଗ ଓ ସଂସାର ସହିତ ସଂଯୋଗ ହୋଇପାରିବ ନାହିଁ ॥ ୬୪୩ ॥ </p>
<p class="Chapter-End-Text"><span>• • • •</span></p>
<p class="Text">ଆମେ ସଂସାର ସାଥିରେ କଦାପି ରହି ପାରିବା ନାହିଁ ଏବଂ ପରମାତ୍ମାଙ୍କ ଠାରୁ କଦାପି ପୃଥକ୍ ହୋଇ ପାରିବା ନାହିଁ ॥ ୬୪୪ ॥</p>
<p class="Chapter-End-Text"><span>• • • •</span></p>
<p class="Text">ଅସତ୍୷ର ସଙ୍ଗରୁ ହିଁ ସମସ୍ତ ଦୋଷ ଓ ବିଷମତା ଜାତ ହୁଏ ॥ ୬୪୫ ॥ </p>
<p class="Chapter-End-Text"><span>• • • •</span></p>
<p class="Text">ନିରନ୍ତର ପରିବର୍ତ୍ତିତ ହେଉଥିବା ଶରୀର ଓ ସଂସାର ସତେ ଯେପରି ଆମକୁ ଏହି କ୍ରିୟାତ୍ମକ ଉପଦେଶ ଦେଉଛନ୍ତି ଯେ, “ହେ ମନୁଷ୍ୟ ତୁମର ଅପରିବର୍ତ୍ତନଶୀଳ ତତ୍ତ୍ୱ (ପରମାତ୍ମାଙ୍କ) ସହିତ ସମ୍ବନ୍ଧ ରହିଛି, ଆମ ସହିତ ତୁମର ସମ୍ବନ୍ଧ ନାହିଁ। ଆମେ ତୁମ ସଙ୍ଗରେ ରହି ପାରିବୁ ନାହିଁ କି ତୁମେ ଆମ ସଙ୍ଗରେ ରହି ପାରିବ ନାହିଁ” ॥ ୬୪୬ ॥ </p>
<p class="Chapter-End-Text"><span>• • • •</span></p>
<p class="Text">ଯେଉଁ ବସ୍ତୁ ଓ ବ୍ୟକ୍ତି ବର୍ତ୍ତମାନ ଆମ ନିକଟରେ ଅଛନ୍ତି, ସେମାନେ କେତେଦିନ ବା ଆମ ସାଥିରେ ରହିବେ ! ଏହା ପ୍ରତ୍ୟେକ ବ୍ୟକ୍ତି ଗଭୀରଭାବେ ବିଚାର କରିବା ଆବଶ୍ୟକ ॥ ୬୪୭ ॥ </p>
<p class="Chapter-End-Text"><span>• • • •</span></p>
<p class="Text">ଆମେ ଶରୀରକୁ ବଞ୍ଚାଇ ରଖିବାକୁ ଚାହୁଁଛୁ, ସୁଖ-ଆରାମ ଚାହୁଁଛୁ ଓ ନିଜ ମନ କଥା ପୂର୍ଣ୍ଣ କରିବାକୁ ଚାହୁଁଛୁ। ଏସବୁ ଅସତ୍ର ଆଶ୍ରୟ ॥ ୬୪୮ ॥ </p>
<p class="Chapter-End-Text">• • • •</p>
<p class="Text">ଯାହା କେତେବେଳେ ଥାଏ ତ ଆଉ କେତେବେଳେ ନ ଥାଏ, କେଉଁଠି ଥାଏ ତ ଆଉ କେଉଁଠି ନ ଥାଏ, କେଉଁଥିରେ ଥାଏ ତ ଆଉ କେଉଁଥିରେ ନ ଥାଏ, କାହାର ହୋଇଥାଏ ତ ଆଉ କାହାର ହୋଇ ନ ଥାଏ, ତାହାର ବାସ୍ତବରେ ସତ୍ତା ନାହିଁ ॥ ୬୪୯ ॥ </p>
<p class="Chapter-End-Text">• • • •</p>
<p class="Text">ବସ୍ତୁ ଓ ବ୍ୟକ୍ତି ତ ରହନ୍ତି ନାହିଁ, କିନ୍ତୁ ଏମାନଙ୍କ ସହିତ ସ୍ୱୀକୃତ ସମ୍ବନ୍ଧ ରହିଯାଏ। ଏହି ସମ୍ବନ୍ଧ ହିଁ ଜନ୍ମମରଣର କାରଣ ହୁଏ ॥ ୬୫୦ ॥ </p>
<p class="Chapter-End-Text">• • • •</p>
<p class="Text">ସମଗ୍ର ସଂସାର ଆପଣାଛାଏଁ ତା’ ବାଟରେ ଚାଲିଛି। ଆମେ ନିଜେ ତାହାକୁ ଜାଣିଶୁଣି ଜାବୁଡ଼ି ଧରୁଛୁ ଏବଂ ସେ ହାତରୁ ଖସି ଚାଲିଗଲେ ତାହାର ବିୟୋଗରେ କାନ୍ଦୁଛୁ ॥ ୬୫୧ ॥ </p>
<p class="Chapter-End-Text">• • • •</p>
<p class="Text">ଯିଏ ନିଜ ପାଇଁ ସଂସାରକୁ ପ୍ରୟୋଜନୀୟ ଭାବେ ନାହିଁ, ସଂସାର ତାକୁ ପ୍ରୟୋଜନୀୟ ଭାବେ। କିନ୍ତୁ ଯିଏ ସଂସାରକୁ ପ୍ରୟୋଜନୀୟ ଭାବେ, ସଂସାର ତାକୁ ଚୋଷି-ଚିପୁଡ଼ି ଖାଇସାରି ଦୂରକୁ ଫିଙ୍ଗିଦିଏ ॥ ୬୫୨ ॥ </p>
<p class="Chapter-End-Text">• • • •</p>
<p class="Text">ମନୁଷ୍ୟ ଯେପର୍ଯ୍ୟନ୍ତ ସାଂସାରିକ ପଦାର୍ଥ ସହିତ ସମ୍ବନ୍ଧ ରଖିଥିବ ଏବଂ ସେଗୁଡ଼ିକୁ ପାଇବାକୁ ଚାହୁଁଥିବ, ସେପର୍ଯ୍ୟନ୍ତ ସେ କଦାପି ସୁଖୀ ହୋଇପାରିବ ନାହିଁ ॥ ୬୫୩ ॥ </p>
<p class="Chapter-End-Text">• • • •</p>
<p class="Text">ସଂସାରକୁ ସତ୍ତା ଦେବାରୁ ସଂଯୋଗ ଓ ବିୟୋଗ ହୋଇଥାଏ ତଥା ମହତ୍ତ୍ୱ ଦେବାରୁ ସୁଖ-ଦୁଃଖ ହୋଇଥାଏ ॥ ୬୫୪ ॥ </p>
<p class="Chapter-End-Text">• • • •</p>
<p class="Text">ସଂସାରର ସତ୍ତା ବାଧକ ନୁହେଁ, ବରଂ ତାହାର ମହତ୍ତ୍ୱର ପ୍ରଭାବ ପଡ଼ିବା ବାଧକ। ମହତ୍ତ୍ୱର ପ୍ରଭାବ ପଡ଼ିବାରୁ ଆମେ ତା’ ନିକଟରେ ଗୋଲାମ ହୋଇଯାଉ ॥ ୬୫୫ ॥ </p>
<p class="Chapter-End-Text">• • • •</p>
<p class="Text">ସଂସାରର ସଂଯୋଗ ଅନିତ୍ୟ ଓ ବିୟୋଗ ନିତ୍ୟ। ନିତ୍ୟକୁ ସ୍ୱୀକାର କରିବା ମନୁଷ୍ୟର ପରମ କର୍ତ୍ତବ୍ୟ ॥ ୬୫୬ ॥ </p>
<p class="Chapter-End-Text">• • • •</p>
<p class="Text">ଆମେ ଯେଉଁ ସାଂସାରିକ ପଦାର୍ଥଗୁଡ଼ିକୁ ମହତ୍ତ୍ୱ ଦେଉଛୁ, ସେଗୁଡ଼ିକର ଏକମାତ୍ର କାର୍ଯ୍ୟ ହେଲା, ସେଗୁଡ଼ିକ ଆମକୁ ପରମାତ୍ମପ୍ରାପ୍ତିରୁ ବଞ୍ଚିତ କରାଇଦେବେ ଏବଂ ନିଜେ ମଧ୍ୟ ରହିବେ ନାହିଁ ॥୬୫୭ ॥ </p>
<p class="Chapter-End-Text">• • • •</p>
<p class="Text">ସଂସାର ଅସତ୍ୟ ହେଉ ବା ସତ୍ୟ ହେଉ, କିନ୍ତୁ ତା’ ସହିତ ଆମର ସମ୍ବନ୍ଧ ଯେ ଅସତ୍ୟ, ଏଥିରେ ଲେଶମାତ୍ର ସନ୍ଦେହ ନାହିଁ ॥ ୬୫୮ ॥ </p>
<p class="Chapter-End-Text">• • • •</p>
<p class="Text">ଏ ସଂସାର ମଞ୍ଜୁଆତି ପତ୍ର ଭଳି କେବଳ ଉପରକୁ ସବୁଜ ଦେଖାଯାଉଛି, କିନ୍ତୁ ଏହା ଭିତରେ ପରମାତ୍ମତତ୍ତ୍ୱରୂପକ ଲାଲିମା ପରିପୂର୍ଣ୍ଣ ॥ ୬୫୯ ॥ </p>
<p class="Chapter-End-Text">• • • •</p>
<p class="Text"><span>ଆମେ ସ୍ୱୟଂ ଚେତନ ଓ ଅବିନାଶୀ ହୋଇଥିବାସ୍ଥଳେ ସାଂସାରିକ ପଦାର୍ଥଗୁଡ଼ିକ ଜଡ଼ ଓ ବିନାଶୀ। ଉଭୟର ଜାତି ଅଲଗା ଅଲଗା। ତେବେ ଅନ୍ୟ ଜାତିର ପଦାର୍ଥ ଆମକୁ କିପରି ବା ମିଳିବ ? ॥ ୬୬୦॥ </span></p>
<p class="Chapter-End-Text"><span>• • • •</span></p>
<p class="Text">ଉଦିତ ହେବାପରେ ସୂର୍ଯ୍ୟ ଯେପରି ନିରନ୍ତର ଅସ୍ତାଚଳ ଅଭିମୁଖେ ଗତି କରନ୍ତି, ସେହିପରି ଉତ୍ପନ୍ନ ହେବାପରେ ସମଗ୍ର ସଂସାର (ସକଳ ବସ୍ତୁ, ବ୍ୟକ୍ତି ଇତ୍ୟାଦି) ନିରନ୍ତର ବିନାଶ ଆଡ଼କୁ ଗତିକରେ ॥ ୬୬୧ ॥ </p>
<p class="Chapter-End-Text"><span>• • • •</span></p>
<p class="Text">ସଂସାର ଆମଠାରୁ ବିଜାତୀୟ ଏବଂ ବିଜାତୀୟ ପଦାର୍ଥ ସହିତ ସମ୍ବନ୍ଧ ହେବା ଅସମ୍ଭବ; କେବଳ ଆମେ ସମ୍ବନ୍ଧ ଅଛି ବୋଲି ମାନିନେଇଛୁ। ସମସ୍ତ ଅନର୍ଥର କାରଣସ୍ୱରୂପ ଏହି ମାନ୍ୟତା ଦୂର ହୋଇଗଲେ ମୁକ୍ତି ସ୍ୱତଃସିଦ୍ଧ ॥ ୬୬୨ ॥ </p>
<p class="Chapter-End-Text"><span>• • • •</span></p>
<p class="Text">ସାଂସାରିକ ପଦାର୍ଥ, ମାନ-ସମ୍ମାନ, ପ୍ରଶଂସା, ଆଦର-ସତ୍କାର, ସୁଖ-ଆରାମ ଇତ୍ୟାଦି ପ୍ରିୟ ଲାଗିବା ହିଁ ପତନର କାରଣ ॥ ୬୬୩ ॥ </p>
<p class="Chapter-End-Text"><span>• • • •</span></p>
<p class="Text">ଯାହା ନାହିଁ, ତାହାକୁ ଅଛି ବୋଲି ଭାବି ତାକୁ ପାଇବାକୁ ଅଥବା ନଷ୍ଟ କରିବାକୁ ଇଚ୍ଛା କରିବା ହେଉଛି ଅସତ୍୷ର ସଙ୍ଗ ॥ ୬୬୪ ॥ </p>
<p class="Chapter-End-Text"><span>• • • •</span></p>
<p class="Text">ବସ୍ତୁ, ବ୍ୟକ୍ତି ଓ କ୍ରିୟାର ସମ୍ବନ୍ଧ ମନୁଷ୍ୟକୁ ପରାଧୀନ କରିଥାଏ। ଏମାନଙ୍କ ଠାରୁ ଅସଙ୍ଗ ହେଲେ ଯାଇ ମନୁଷ୍ୟ ସ୍ୱାଧୀନ ହୋଇପାରେ ॥ ୬୬୫ ॥ </p>
<p class="Chapter-End-Text"><span>• • • •</span></p>
<p class="Text">ଆମ ଉପରେ ଜଡ଼(ସଂସାର)ର ପ୍ରଭାବ ପଡୁଥିବାଯାଏ ଆମର ସ୍ଥିତି ଚେତନ ତତ୍ତ୍ୱରେ ନ ହୋଇ ଜଡ଼ରେ ରହିଛି ବୋଲି ବୁଝିବାକୁ ହେବ ॥ ୬୬୬ ॥ </p>
<p class="Chapter-End-Text"><span>• • • •</span></p>
<p class="Text">ନିଦ୍ରାବସ୍ଥାରେ ଶରୀର ଓ ସଂସାରକୁ ଭୁଲିଯାଉଥିବାରୁ ବିଶ୍ରାମ ମିଳେ, ଏମାନଙ୍କ ଠାରୁ ସର୍ବଥା ସମ୍ବନ୍ଧ ତୁଟିଗଲେ ପରମ ବିଶ୍ରାମ ମିଳିଯିବ ॥ ୬୬୭ ॥ </p>
<p class="Chapter-End-Text"><span>• • • •</span></p>
<p class="Text">ଶରୀର ଓ ସଂସାରରୁ ଅସଙ୍ଗ ହେବା ପାଇଁ ଅଭ୍ୟାସ ଆବଶ୍ୟକ ନୁହେଁ, ବିଚାର ଆବଶ୍ୟକ ॥୬୬୮॥ </p>
<p class="Chapter-End-Text"><span>• • • •</span></p>
<p class="Text">ଅନନ୍ତ ବ୍ରହ୍ମାଣ୍ଡରେ କୌଣସି ଗୋଟିଏ ପଦାର୍ଥ ବି ଆମର ଓ ଆମ ପାଇଁ ନୁହେଁ ॥ ୬୬୯ ॥ </p>
<p class="Chapter-End-Text"><span>• • • •</span></p>
<p class="Text">ଦେଶ, କାଳ, କ୍ରିୟା, ବସ୍ତୁ, ବ୍ୟକ୍ତି, ଅବସ୍ଥା, ପରିସ୍ଥିତି, ଘଟଣା ଆଦି ମଧ୍ୟରୁ କୌଣସିଟିରେ ବି ଯାହା ନ ଥାଏ, ତାହା କେଉଁଠି ହେଲେ ନ ଥାଏ ଅର୍ଥାତ୍ ତାହାର ସର୍ବତ୍ର ଅଭାବ ରହିଥାଏ ଏବଂ ତାହା ଅସତ୍ ଅଟେ<span>—</span><span class="char-style-override-3">‘ନାସତୋ ବିଦ୍ୟତେ ଭାବଃ’</span> (ଗୀତା ୨/୧୬) ॥ ୬୭୦ ॥</p>
<p class="Chapter-End-Text para-style-override-2"><span>• • • •</span><span></span></p>


<p class="Page-Break"> </p>
<p class="Heading" id="toc_marker-44">ସଦ୍୷ଗୁଣ ଓ ଦୁର୍ଗୁଣ</p>
<p class="Text">ସମସ୍ତ ଦୁର୍ଗୁଣ ଓ ଦୁରାଚାର ମନୁଷ୍ୟ ଦ୍ୱାରା ସୃଷ୍ଟ, ଭଗବାନ ସେଗୁଡ଼ିକୁ ସୃଷ୍ଟି କରି ନାହାନ୍ତି। ଭଗବାନ ‘ସତ୍’ ଏବଂ ଦୁର୍ଗୁଣ-ଦୁରାଚାର ‘ଅସତ୍’। ସତ୍ ଅସତ୍ ଉତ୍ପତ୍ତି କଣ କେବେ ସମ୍ଭବ ? ॥ ୬୭୧ ॥ </p>
<p class="Chapter-End-Text">• • • •</p>
<p class="Text">ସଂସାରରୁ ବିମୁଖ ହୋଇଗଲେ କୌଣସି ପ୍ରଯତ୍ନ ନ କରି ମଧ୍ୟ ଆପଣାଛାଏଁ ସଦ୍୷ଗୁଣ ପ୍ରକଟିତ ହୋଇଥାଏ ॥ ୬୭୨ ॥ </p>
<p class="Chapter-End-Text">• • • •</p>
<p class="Text">ଜୀବ ଭଗବାନଙ୍କର ସମ୍ମୁଖ ହୋଇଗଲେ ତା’ଠାରେ ସମସ୍ତ ସଦ୍୷ଗୁଣ ଅଭିବ୍ୟକ୍ତ ହୋଇଯାଏ ଏବଂ ସଂସାରର ସମ୍ମୁଖ ହୋଇଗଲେ ତା’ଠାରେ ସମସ୍ତ ଦୁର୍ଗୁଣ ଆସିଯାଏ ॥ ୬୭୩ ॥ </p>
<p class="Chapter-End-Text">• • • •</p>
<p class="Text">ନିଜର ଅସାମର୍ଥ୍ୟ ପାଇଁ ଦୁଃଖ ହେଲେ ଓ ଭଗବାନଙ୍କ କୃପା ଉପରେ ବିଶ୍ୱାସ ରହିଲେ ଯେଉଁ ଦୁର୍ଗୁଣକୁ ଆମେ ଦୂରେଇବାକୁ ଚାହୁଁଛୁ, ତାହା ଦୂର ହୋଇଯିବ ଏବଂ ଯେଉଁ ସଦ୍୷ଗୁଣ ଆଣିବାକୁ ଚାହୁଁଛୁ, ତାହା ଆପେ ଆପେ ଆସିଯିବ ॥ ୬୭୪ ॥ </p>
<p class="Chapter-End-Text">• • • •</p>
<p class="Text">ନିଜଠାରେ ସଦ୍୷ଗୁଣ-ସଦାଚାର ରହିଛି ବୋଲି ଭାବିଲେ ଅଭିମାନ ଆସିଯାଏ ଏବଂ ଦୁର୍ଗୁଣ-ଦୁରାଚାର ରହିଛି ବୋଲି ଭାବିଲେ ସେଗୁଡ଼ିକ ନିଜ ଭିତରେ ସ୍ଥାୟୀ ହୋଇଯାଏ ॥ ୬୭୫ ॥</p>
<p class="Chapter-End-Text para-style-override-2"><span>• • • •</span><span></span></p>


<p class="Page-Break"> </p>
<p class="Heading" id="toc_marker-45">ସତ୍ସଙ୍ଗ ଓ କୁସଙ୍ଗ</p>
<p class="Text">ସତ୍ସଙ୍ଗରେ ଯେତେ ଉନ୍ନତି ହୁଏ, ଏକାନ୍ତରେ ରହି ସାଧନା କଲେ ସେତେ ଉନ୍ନତି ହୁଏ ନାହିଁ ॥ ୬୭୬ ॥ </p>
<p class="Chapter-End-Text">• • • •</p>
<p class="Text">ସତ୍ସଙ୍ଗରେ କିଛି ନ କରି ମଧ୍ୟ ଉନ୍ନତି ହୁଏ ଏବଂ କୁସଙ୍ଗରେ କିଛି ନ କରି ମଧ୍ୟ ପତନ ହୁଏ ॥ ୬୭୭ ॥ </p>
<p class="Chapter-End-Text">• • • •</p>
<p class="Text">ଅସତ୍୷ର ସଙ୍ଗ ନ ଛାଡ଼ିବାଯାଏ ସତ୍ସଙ୍ଗର ପ୍ରତ୍ୟକ୍ଷ ଲାଭ ଅନୁଭୂତ ହୁଏ ନାହିଁ ॥ ୬୭୮ ॥ </p>
<p class="Chapter-End-Text">• • • •</p>
<p class="Text">କେବଳ ଶୁଣିଦେଲେ ସତ୍ସଙ୍ଗ ହୋଇଯାଏ ନାହିଁ। ସତ୍ ସହିତ ସମ୍ବନ୍ଧ ସ୍ଥାପନ କରି ତାହାକୁ ମହତ୍ତ୍ୱ ଦେଲେ ଯାଇ ସତ୍ସଙ୍ଗ ହୁଏ ॥ ୬୭୯ ॥ </p>
<p class="Chapter-End-Text">• • • •</p>
<p class="Text">ସମସ୍ତଙ୍କ ଠାରେ ପରିପୂର୍ଣ୍ଣ ଏକମାତ୍ର ପରମାତ୍ମତତ୍ତ୍ୱକୁ ଦେଖିବାହିଁ ସତ୍ସଙ୍ଗ (ସତ୍୷ର ସଙ୍ଗ) ଅଟେ ॥ ୬୮୦ ॥</p>
<p class="Chapter-End-Text">• • • •</p>
<p class="Text">ଭଗବାନଙ୍କ ଠାରେ ପ୍ରେମ ହୋଇଯିବା ମଧ୍ୟ ସତ୍ସଙ୍ଗ ଏବଂ ନାଶବାନ୍୷ରୁ ପ୍ରେମ (ମୋହ) ତୁଟିଯିବା ମଧ୍ୟ ସତ୍ସଙ୍ଗ ॥ ୬୮୧ ॥ </p>
<p class="Chapter-End-Text">• • • •</p>
<p class="Text">ଶରୀର ପାଇଁ ଯେପରି ଖାଦ୍ୟ ଆବଶ୍ୟକ, ପାରମାର୍ଥିକ ଜୀବନ ପାଇଁ ସେହିପରି ସତ୍ସଙ୍ଗ ଆବଶ୍ୟକ ॥ ୬୮୨ ॥ </p>
<p class="Chapter-End-Text">• • • •</p>
<p class="Text">ମନୁଷ୍ୟଶରୀର ଯେପରି ବାରମ୍ବାର ମିଳେ ନାହିଁ, ମନୁଷ୍ୟଶରୀର ମିଳିଗଲେ ମଧ୍ୟ ସତ୍ସଙ୍ଗ ସେହିପରି ବାରମ୍ବାର ମିଳେ ନାହିଁ ॥ ୬୮୩ ॥ </p>
<p class="Chapter-End-Text"><span>• • • •</span></p>
<p class="Text">ସତ୍ସଙ୍ଗ ଆମ ପୁରୁଷାର୍ଥ ବଳରେ ମିଳେ ନାହିଁ, ଭଗବାନଙ୍କ କୃପାରୁ ମିଳେ ॥ ୬୮୪ ॥ </p>
<p class="Chapter-End-Text"><span>• • • •</span></p>
<p class="Text">ଯେଉଁଠି ସ୍ୱାର୍ଥ ଥାଏ, ସେଠାରେ ସତ୍ସଙ୍ଗ ହୋଇପାରେ ନାହିଁ, ବରଂ କୁସଙ୍ଗ ହୁଏ ॥ ୬୮୫ ॥ </p>
<p class="Chapter-End-Text"><span>• • • •</span></p>
<p class="Text">ପ୍ରତ୍ୟେକ ପରିସ୍ଥିତିରେ ପ୍ରସନ୍ନ ରହିବାର ବିଦ୍ୟା ସତ୍ସଙ୍ଗରୁ ହିଁ ମିଳିଥାଏ ॥ ୬୮୬ ॥ </p>
<p class="Chapter-End-Text"><span>• • • •</span></p>
<p class="Text">ବାସ୍ତବ କଥାକୁ ମାନିନେବା ହିଁ ସତ୍ସଙ୍ଗ ॥ ୬୮୭ ॥ </p>
<p class="Chapter-End-Text"><span>• • • •</span></p>
<p class="Text">ଜଠରାଗ୍ନି ନିସ୍ତେଜ ହୋଇଗଲେ ଖାଦ୍ୟ ଯେପରି ହଜମ ହୁଏ ନାହିଁ, ଆନ୍ତରିକ ନିଷ୍ଠା ନ ଥିଲେ ସତ୍ସଙ୍ଗର ଚର୍ଚ୍ଚାକୁ ସେହିପରି ଧାରଣ କରିହୁଏ ନାହିଁ ॥ ୬୮୮ ॥ </p>
<p class="Chapter-End-Text"><span>• • • •</span></p>
<p class="Text">ସତ୍ସଙ୍ଗ ମିଳିଯିବା ହିଁ ଭଗବାନଙ୍କ ବିଶେଷ କୃପାର ପରିଚୟ ॥ ୬୮୯ ॥ </p>
<p class="Chapter-End-Text"><span>• • • •</span></p>
<p class="Text">ବ୍ୟବସାୟରେ ତ ଲାଭ ଓ କ୍ଷତି ଉଭୟ ହୋଇଥାଏ, କିନ୍ତୁ ସତ୍ସଙ୍ଗରେ କେବଳ ଲାଭ ହିଁ ହୋଇଥାଏ, କ୍ଷତିର ପ୍ରଶ୍ନ ନାହିଁ ॥ ୬୯୦ ॥</p>
<p class="Chapter-End-Text"><span>• • • •</span></p>
<p class="Text">ସତ୍ସଙ୍ଗର ଗୂଢ଼ତତ୍ତ୍ୱକୁ ମହତ୍ତ୍ୱ ଦେଲେ ଆନ୍ତରିକ ବୃତ୍ତିଗୁଡ଼ିକରେ ବହୁତ ପରିବର୍ତ୍ତନ ଦେଖାଯାଏ ଏବଂ ବିକାର ଆପଣାଛାଏଁ ନଷ୍ଟ ହେବାକୁ ଲାଗେ ॥ ୬୯୧ ॥ </p>
<p class="Chapter-End-Text"><span>• • • •</span></p>
<p class="Text">ଭୋଗ ପ୍ରତି ଯେତେ ଅଧିକ ଆସକ୍ତି ହୁଏ, ବୁଦ୍ଧିରେ ସେତିକି ଜଡ଼ତା ଆସିଯାଏ। ଏହା ଫଳରେ ସତ୍ସଙ୍ଗର ତାତ୍ତ୍ୱିକ ବିଷୟ ଯେତେ ପଢ଼ିଲେ ଓ ଶୁଣିଲେ ବି ବୁଝିହୁଏ ନାହିଁ ॥ ୬୯୨ ॥ </p>
<p class="Chapter-End-Text"><span>• • • •</span></p>
<p class="Text">ସଂସାରରୁ କିଛି ପାଇବାର ଇଚ୍ଛା ଜାଗିବାମାତ୍ରେ କୁସଙ୍ଗ ଆରମ୍ଭ ହୋଇଯାଏ ॥ ୬୯୩ ॥ </p>
<p class="Chapter-End-Text"><span>• • • •</span></p>
<p class="Text">ଶରୀର ଓ ସଂସାର ସହିତ ସମ୍ବନ୍ଧ ମାନିବା ହିଁ କୁସଙ୍ଗ ॥ ୬୯୪ ॥ </p>
<p class="Chapter-End-Text"><span>• • • •</span></p>
<p class="Text">କୁସଙ୍ଗରୁ କ୍ଷତି ହୁଏ ନାହିଁ, ବରଂ କୁସଙ୍ଗକୁ ଭିତରେ ଧାରଣ କରିନେବାରୁ କ୍ଷତି ହୁଏ ॥ ୬୯୫ ॥ </p>
<p class="Chapter-End-Text"><span>• • • •</span></p>
<p class="Text">ଈଶ୍ୱର, ପରଲୋକ ଓ ଧର୍ମକୁ ମାନୁ ନ ଥିବା ନାସ୍ତିକଙ୍କର ସଙ୍ଗ ସବୁଠାରୁ ଅଧିକ ପତନକାରକ ॥ ୬୯୬ ॥ </p>
<p class="Chapter-End-Text"><span>• • • •</span></p>
<p class="Text">ନିଜ ଅନ୍ତରରେ ଦୋଷ ଥିବାରୁ ହିଁ ବାହ୍ୟ କୁସଙ୍ଗର ପ୍ରଭାବ ପଡ଼େ। କାରଣ ଆକର୍ଷଣ ବିଜାତୀୟତା ପ୍ରତି ନ ହୋଇ ସର୍ବଦା ସଜାତୀୟତା ପ୍ରତି ହୋଇଥାଏ ॥ ୬୯୭ ॥ </p>
<p class="Chapter-End-Text"><span>• • • •</span></p>
<p class="Text">ସତ୍ସଙ୍ଗ, ସଦ୍୷ବିଚାର, ସଦ୍୷ଗ୍ରନ୍ଥ ଓ ଦୁଃଖ<span>—</span>ଏମାନେ ବିବେକୀ ବ୍ୟକ୍ତି ପାଇଁ ସଂସାରରୁ ସମ୍ବନ୍ଧ ତୁଟାଇବାରେ ସହାୟକ ହୋଇଥାଆନ୍ତି ॥ ୬୯୮ ॥ </p>
<p class="Chapter-End-Text"><span>• • • •</span></p>
<p class="Text">ବର୍ଷ ବର୍ଷ ଧରି ସାଧନା କରିବା ସତ୍ତ୍ୱେ ଯେଉଁ ତତ୍ତ୍ୱ ମିଳେ ନାହିଁ, ତାହା ସତ୍ସଙ୍ଗରୁ ତତ୍କାଳ ମିଳିଯାଏ ॥ ୬୯୯ ॥ </p>
<p class="Chapter-End-Text"><span>• • • •</span></p>
<p class="Text">ସାଧନା କରିବା ନିଜେ ଧନ ରୋଜଗାର କରିବା ସଙ୍ଗେ ସମାନ ଏବଂ ସତ୍ସଙ୍ଗ କରିବା କୌଣସି ଧନୀ ଲୋକର ପୋଷ୍ୟପୁତ୍ର ହୋଇଯିବା ସଙ୍ଗେ ସମାନ। ପୋଷ୍ୟପୁତ୍ର ହେଉଥିବା ପିଲାକୁ ଯେପରି ଧନୀର ଉପାର୍ଜିତ ସମସ୍ତ ଧନ ଅନାୟାସରେ ମିଳିଯାଏ, ସତ୍ସଙ୍ଗକୁ ଯିବା ଦ୍ୱାରା ସେହିପରି ସାଧନା ନ କରି ମଧ୍ୟ ଆପେ ଆପେ ସାଧନା ହେବାକୁ ଲାଗେ ॥ ୭୦୦ ॥</p>
<p class="Chapter-End-Text para-style-override-2"><span>• • • •</span><span></span></p>


<p class="Page-Break"> </p>
<p class="Heading" id="toc_marker-46">ସମୟ</p>
<p class="Text">ହଜି ଯାଇଥିବା ଧନ ପୁଣି ମିଳିଯାଇପାରେ, କିନ୍ତୁ ବିତିଯାଇଥିବା ସମୟ ଆଉ ଫେରି ଆସେ ନାହିଁ। ସମୟକୁ ଧନ ଭଳି ଟ୍ରେଜେରିରେ ବନ୍ଦ କରି ରଖାଯାଇପାରେ ନାହିଁ। ତେଣୁ ସବୁବେଳେ ସାବଧାନତାର ସହିତ ସମୟର ସଦୁପଯୋଗ କରିବା ଉଚିତ ॥ ୭୦୧ ॥ </p>
<p class="Chapter-End-Text"><span>• • • •</span></p>
<p class="Text">ଧନକୁ ଟ୍ରେଜେରିରେ ସାଇତି ରଖାଯାଇପାରେ, କିନ୍ତୁ ସମୟକୁ ସାଇତି ରଖାଯାଇ ପାରିବ ନାହିଁ। ଏଣୁ ନିଜର ଅମୂଲ୍ୟ ସମୟକୁ ବ୍ୟର୍ଥ କାର୍ଯ୍ୟରେ ବ୍ୟୟ କରିବା ଉଚିତ ନୁହେଁ ॥ ୭୦୨ ॥ </p>
<p class="Chapter-End-Text"><span>• • • •</span></p>
<p class="Text">ସମୟର ସଦୁପଯୋଗ କରୁ ନ ଥିବା ବ୍ୟକ୍ତି କୌଣସି କ୍ଷେତ୍ରରେ ବି ସଫଳ ହୋଇପାରେ ନାହିଁ ॥ ୭୦୩ ॥ </p>
<p class="Chapter-End-Text"><span>• • • •</span></p>
<p class="Text">ସାଧାରଣ ଦୃଷ୍ଟିରେ ଦେଖିଲେ ସମୟ ଚାଲିଯାଉଥିବା ପରି ଜଣାପଡ଼େ, କିନ୍ତୁ ବାସ୍ତବରେ ଶରୀର ନଷ୍ଟ ହୋଇଚାଲିଛି ! ॥ ୭୦୪ ॥ </p>
<p class="Chapter-End-Text"><span>• • • •</span></p>
<p class="Text">ବିଚାର କରିବା ଦରକାର ଯେ ଯେତିକି ସମୟ ବିତିଗଲାଣି, ସେହି ସମୟର ସଦୁପଯୋଗ ଦ୍ୱାରା ଆମେ ପରମାତ୍ମପ୍ରାପ୍ତି ମାର୍ଗରେ କେତେ ଆଗେଇଛେ ? ॥ ୭୦୫ ॥</p>
<p class="Chapter-End-Text para-style-override-2"><span>• • • •</span><span></span></p>


<p class="Page-Break"> </p>
<p class="Heading" id="toc_marker-47">ସାଧକ</p>
<p class="Text">ନିଷିଦ୍ଧ କର୍ମରେ ପ୍ରବୃତ୍ତ ରହି କୌଣସି ବ୍ୟକ୍ତି ସାଧକ ହୋଇ ନ ପାରେ ॥ ୭୦୬ ॥ </p>
<p class="Chapter-End-Text"><span>• • • •</span></p>
<p class="Text">ସାଧକ ଅସତ୍ରୁ ବିମୁଖ ହୋଇଯାଉ କିଂବା ସତ୍୷ର ସମ୍ମୁଖ ହୋଇଯାଉ<span>—</span>ଏ ଦୁଇଟି ମଧ୍ୟରୁ କୌଣସି ଗୋଟିଏ କାମ ନିଶ୍ଚୟ କରିବାକୁ ପଡ଼ିବ; ତେବେ ଯାଇ ବିପଦ କଟିବ ॥ ୭୦୭ ॥ </p>
<p class="Chapter-End-Text"><span>• • • •</span></p>
<p class="Text">‘ମୁଁ ନିଶ୍ଚୟ ପରମାତ୍ମପ୍ରାପ୍ତି କରିବି’<span>—</span>ଏପରି ଦୃଢ଼ ନିଶ୍ଚୟରେ ସାଧକ ଅଟଳ ରହିବା ନିତାନ୍ତ ଆବଶ୍ୟକ ॥ ୭୦୮ ॥ </p>
<p class="Chapter-End-Text"><span>• • • •</span></p>
<p class="Text">ସାଧକ ନିଜକୁ କଦାପି ଭୋଗୀ ଓ ସଂସାରୀ ବ୍ୟକ୍ତି ଭାବିବା ଉଚିତ ନୁହେଁ। ତା’ ମନରେ ସର୍ବଦା ଏହି ଜାଗୃତି ରହିବା କଥା ଯେ ‘ମୁଁ ଜଣେ ସାଧକ’ ॥ ୭୦୯ ॥ </p>
<p class="Chapter-End-Text"><span>• • • •</span></p>
<p class="Text">ସାଧକର ଜଡ଼ତାଠାରୁ ଯେତେ ସମ୍ବନ୍ଧ ତୁଟିଯିବ, ତା’ଠାରେ ସେତେ ଅଧିକ ବିଶେଷତ୍ୱ ଅବତରିତ ହେବ ॥ ୭୧୦ ॥ </p>
<p class="Chapter-End-Text"><span>• • • •</span></p>
<p class="Text">ଯେ ସର୍ବଦା ସାବଧାନ ରହେ, ତାହାର ନାମ ସାଧକ ॥ ୭୧୧ ॥ </p>
<p class="Chapter-End-Text"><span>• • • •</span></p>
<p class="Text">ସାଧକ ନିଜକୁ ସର୍ବଦା ପରମାତ୍ମାଙ୍କ ଠାରେ ସ୍ୱତଃ ସ୍ଥିତ ବୋଲି ଭାବିବା ଉଚିତ, ଏବଂ ଏହାହିଁ ସତ୍ୟ । ସଂସାରରେ ନିଜକୁ ସ୍ଥିତ ଭାବୁଥିବା ସାଧକ ସାଧନାରୁ ବିଚ୍ୟୁତ ହୋଇଯାଏ ॥ ୭୧୨ ॥ </p>
<p class="Chapter-End-Text"><span>• • • •</span></p>
<p class="Text">ସାଧକ ବିଚାର କରିବା ଉଚିତ ଯେ ତା’ ଦ୍ୱାରା ଯଦି କାହାରି କିଛି ଉନ୍ନତି ହେଲା ନାହିଁ, କାହାର ଉପକାର ଓ ସେବା ହୋଇ ପାରିଲା ନାହିଁ, ତେବେ ସେ କି ସାଧକ ? ॥ ୭୧୩ ॥ </p>
<p class="Chapter-End-Text"><span>• • • •</span></p>
<p class="Text">ସାଧକ ସାଧନା ଓ ସିଦ୍ଧି ବିଷୟରେ ଚିନ୍ତିତ ହେବା କଥା ନୁହେଁ, କିନ୍ତୁ ଭଗବତ୍୷ପ୍ରାପ୍ତି ପାଇଁ ଅବଶ୍ୟ ବ୍ୟାକୁଳ ହେବା ଉଚିତ। କାରଣ ଚିନ୍ତା ଭଗବାନଙ୍କ ଠାରୁ ଦୂରେଇଦିଏ ଏବଂ ବ୍ୟାକୁଳତା ଭଗବାନଙ୍କ ସହିତ ସାକ୍ଷାତ୍ କରାଇଦିଏ ॥ ୭୧୪ ॥ </p>
<p class="Chapter-End-Text"><span>• • • •</span></p>
<p class="Text">ସାଧକକୁ ନିଜର ବ୍ୟକ୍ତିଗତ ବିଶେଷତ୍ୱ ଦେଖାଯାଉଥିବା ପର୍ଯ୍ୟନ୍ତ ସେ ସାଧନାରେ କଦାପି ସନ୍ତୁଷ୍ଟ ରହିବା ଉଚିତ ନୁହେଁ ॥ ୭୧୫ ॥ </p>
<p class="Chapter-End-Text"><span>• • • •</span></p>
<p class="Text">ପରସ୍ପର ମଧ୍ୟରେ ମତଭେଦ ଦେଖାଯିବା ଏବଂ ନିଜର ମତ ଅନୁସାରେ ସାଧନା କରି ତଦନୁରୂପ ଜୀବନ ଗଠନ କରିବା ଦୋଷାବହ ନୁହେଁ, କିନ୍ତୁ ଅନ୍ୟର ମତକୁ ଖରାପ ଭାବିବା, ତାହାକୁ ଖଣ୍ଡନ କରିବା ଓ ଘୃଣା କରିବା ଦୋଷାବହ ॥ ୭୧୬ ॥ </p>
<p class="Chapter-End-Text"><span>• • • •</span></p>
<p class="Text">ସାଧକ ଯେପର୍ଯ୍ୟନ୍ତ ନିଜ ସ୍ଥିତିରେ ଅସନ୍ତୁଷ୍ଟ ହୋଇ ନାହିଁ, ସେପର୍ଯ୍ୟନ୍ତ ତା’ର ଉନ୍ନତି ହେବ ନାହିଁ ॥ ୭୧୭ ॥ </p>
<p class="Chapter-End-Text"><span>• • • •</span></p>
<p class="Text">ସାଧକ କେବଳ ଏତିକି ସାବଧାନ ରହିବା ଉଚିତ ଯେ ଯାହା ତାକୁ ନାଶବାନ୍ ଦେଖାଯାଏ, ସେ ଯେପରି ତା’ ମୋହରେ ନ ପଡ଼େ ଓ ତାକୁ ମହତ୍ତ୍ୱ ନ ଦିଏ। ନାଶବାନ୍ ପଦାର୍ଥକୁ ସେ ଉପଯୋଗ କରୁ, କିନ୍ତୁ ତାହାର ଦାସତ୍ୱ ସ୍ୱୀକାର ନ କରୁ ॥ ୭୧୮ ॥ </p>
<p class="Chapter-End-Text">• • • •</p>
<p class="Text">ସାଧକ ମତବାଦୀ ନ ହୋଇ ତତ୍ତ୍ୱବାଦୀ ହେବା ଆବଶ୍ୟକ ॥ ୭୧୯ ॥ </p>
<p class="Chapter-End-Text">• • • •</p>
<p class="Text">ଭୋଗୀ ଲୋକକୁ ନିଦ୍ରା ମିତ୍ର ଭଳି ପ୍ରିୟ ଲାଗୁଥିବାସ୍ଥଳେ ଭଜନ-ଧ୍ୟାନ କରୁଥିବା ସାଧକକୁ ତାହା ଶତ୍ରୁ ଭଳି ଲାଗେ ॥ ୭୨୦ ॥ </p>
<p class="Chapter-End-Text">• • • •</p>
<p class="Text">ଭଜନ ନ କରୁଥିବା ଲୋକଙ୍କ ପାଇଁ ଏ କଳିଯୁଗର ସମୟ ବହୁତ ଖରାପ, କିନ୍ତୁ ଭଜନ କରୁଥିବା ଲୋକଙ୍କ ପାଇଁ ଏହା ଅତି ଉତ୍ତମ ॥ ୭୨୧ ॥ </p>
<p class="Chapter-End-Text">• • • •</p>
<p class="Text"><span>ସାଧକ ସର୍ବଦା ସାବଧାନ ରହିବା ଉଚିତ। ସାବଧାନ ରହିବାର ଅର୍ଥ</span><span>—</span><span>କାହାଠାରୁ କିଛି ପାଇବାକୁ ଆଶା ନ ରଖିବା ॥ ୭୨୨ ॥ </span></p>
<p class="Chapter-End-Text">• • • •</p>
<p class="Text">ଯେ ଦିନରାତି ଚବିଶ ଘଣ୍ଟା ସାଧନା କରେ, ସେ ହେଉଛି ସାଧକ ॥ ୭୨୩ ॥ </p>
<p class="Chapter-End-Text">• • • •</p>
<p class="Text">କର୍ମ ଯେତେ ଛୋଟ ହେଉ ବା ବଡ଼ ହେଉ, କର୍ମ କରିବାବେଳେ ସାଧକ ସାବଧାନ ରହିବା ଆବଶ୍ୟକ ଯେ ତା’ ଦ୍ୱାରା ସ୍ୱାର୍ଥଭାବନାରେ କୌଣସି କର୍ମ ହେଉ ନାହିଁ ତ ? ॥ ୭୨୪ ॥ </p>
<p class="Chapter-End-Text">• • • •</p>
<p class="Text">ସାଧକର କୌଣସି କ୍ରିୟା ଦ୍ୱାରା ଯେପରି ଅନ୍ୟକୁ ଦୁଃଖ ନ ହୁଏ, ସେଥିପ୍ରତି ସେ ସର୍ବଦା ସାବଧାନ ରହିବା ଆବଶ୍ୟକ। ଅନ୍ୟକୁ ଦୁଃଖ ଦେଉଥିଲେ ବର୍ଷ ବର୍ଷ ଧରି ସାଧନା କଲେ ମଧ୍ୟ ତାକୁ ଶାନ୍ତି ମିଳିବ ନାହିଁ ॥ ୭୨୫ ॥ </p>
<p class="Chapter-End-Text">• • • •</p>
<p class="Text">ସାଧକ ଯେତିକି ଜାଣିଛି, ତାହାକୁ ସ୍ୱୀକାର କରି ତଦନୁରୂପ ଜୀବନ ଗଠନ କଲେ ପରବର୍ତ୍ତୀ ଆବଶ୍ୟକ ଜ୍ଞାନ ତାକୁ ଆପେ ଆପେ ମିଳିଯିବ ॥ ୭୨୬ ॥ </p>
<p class="Chapter-End-Text"><span>• • • •</span><span></span></p>
<p class="Text">ଶରୀର ସଂସାରରେ ସ୍ଥିତ ଏବଂ ଆତ୍ମା ପରମାତ୍ମାଙ୍କ ଠାରେ ସ୍ଥିତ। ଅତଏବ ସାଧକ ନିଜକୁ ସଂସାରରେ ସ୍ଥିତ ନ ମାନି ପରମାତ୍ମାଙ୍କ ଠାରେ ନିଜର ସ୍ଥିତି ଅନୁଭବ କରିବା ଉଚିତ ॥ ୭୨୭ ॥ </p>
<p class="Chapter-End-Text">• • • •</p>
<p class="Text"><span>କ’ଣ କରିବା ଉଚିତ ଓ କ’ଣ ନ କରିବା ଉଚିତ</span><span>—</span><span>ଏ ବିଷୟରେ ସାଧକ ଶାସ୍ତ୍ର ଅନୁସରଣ କରିବା ଆବଶ୍ୟକ ଏବଂ କ’ଣ ହେବା ଉଚିତ ଓ କ’ଣ ନ ହେବା ଉଚିତ</span><span>—</span><span>ଏହା ଭଗବାନଙ୍କ ଉପରେ ଛାଡ଼ି ଦେବା ଆବଶ୍ୟକ ॥ ୭୨୮ ॥ </span></p>
<p class="Chapter-End-Text">• • • •</p>
<p class="Text">ନିଜକୁ କଦାପି ସିଦ୍ଧ ନ ଭାବି ସବୁବେଳେ ସାଧକ ଭାବିବା ଉଚିତ। ସିଦ୍ଧ ଭାବିବା ନିଜେ ନିଜ ସହ ପ୍ରତାରଣା କରିବା ସଙ୍ଗେ ସମାନ ॥ ୭୨୯ ॥ </p>
<p class="Chapter-End-Text">• • • •</p>
<p class="Text">ଶାସନ କରିବା ସାଧକର କାମ ନୁହେଁ, ବରଂ ନିଜେ ସାଧକ ତତ୍ତ୍ୱଜ୍ଞ ଓ ହିତୈଷୀ ବ୍ୟକ୍ତିଙ୍କ ଶାସନରେ ରହିବା ଉଚିତ ॥ ୭୩୦ ॥ </p>
<p class="Chapter-End-Text"><span>• • • •</span></p>
<p class="Text">ସାଧକ ବିଚାର କରିବା କଥା, “ଯେଉଁ ସୁଖ ସବୁଦିନ ପାଇଁ ରହିବ ନାହିଁ ଏବଂ ଯାହା ସହିତ ଦୁଃଖ ସଂଶ୍ଳିଷ୍ଟ, ମୋର ସେଭଳି ସୁଖ ଲୋଡ଼ା ନାହିଁ” ॥ ୭୩୧ ॥ </p>
<p class="Chapter-End-Text"><span>• • • •</span></p>
<p class="Text">ସାଧନାଜନିତ ସୁଖର ଉପଭୋଗ ସାଧକ ପାଇଁ ବିଶେଷ କ୍ଷତିକାରକ ॥ ୭୩୨ ॥ </p>
<p class="Chapter-End-Text"><span>• • • •</span></p>
<p class="Text">ଗୁଡ଼ାଏ ପାରମାର୍ଥିକ କଥା ଶିଖିଯିବା ସାଧକର ଉଦ୍ଦେଶ୍ୟ ନ ହୋଇ ଅନୁଭବ କରିବାର ଉଦ୍ଦେଶ୍ୟ ରହିବା ଉଚିତ। ଶିଖାଣିଆ ଜ୍ଞାନ ବଳରେ ସେ ବିଦ୍ୱାନ୍, ବକ୍ତା ଓ ଲେଖକ ହୋଇଯିବ ସିନା, କିନ୍ତୁ ତତ୍ତ୍ୱଜ୍ଞ, ଜୀବନ୍ମୁକ୍ତ ଓ ଭଗବତ୍୷ପ୍ରେମୀ ହୋଇ ପାରିବ ନାହିଁ ॥ ୭୩୩ ॥</p>
<p class="Chapter-End-Text"><span>• • • •</span></p>
<p class="Text">ଯିଏ ଆରମ୍ଭକାଳକୁ ଦେଖେ, ସେ ଅସାଧକ ଏବଂ ଯିଏ ପରିଣାମକୁ ଦେଖେ, ସେ ସାଧକ ॥୭୩୪॥ </p>
<p class="Chapter-End-Text"><span>• • • •</span></p>
<p class="Text">‘ମୁଁ ଜଣେ ସାଧକ’<span>—</span>ଏ କଥା ଯଦି ଅଭିମାନପୂର୍ବକ କୁହାଯାଉଥାଏ, ତେବେ ଏହା ବିଘ୍ନକର ହେବ ଏବଂ ଯଦି ସ୍ୱାଭିମାନ ଦୃଷ୍ଟିରୁ କୁହାଯାଉଥାଏ, ତେବେ ଏହା ସାଧନାରେ ସହାୟକ ହେବ। ‘ମୁଁ ସାଧକ ଓ ଅନ୍ୟମାନେ ସାଧକ ନୁହନ୍ତି’<span>—</span>ଏପରି ଭାବନା ଅଭିମାନର ସୂଚକ। ‘ମୁଁ ଜଣେ ସାଧକ ହୋଇ ସାଧନା ବିରୁଦ୍ଧ କାର୍ଯ୍ୟ କିପରି କରିବି’<span>—</span>ଏପରି ଭାବନା ସ୍ୱାଭିମାନର ସୂଚକ ॥ ୭୩୫ ॥ </p>
<p class="Chapter-End-Text"><span>• • • •</span></p>
<p class="Text">ସାଧକ କୌଣସି ବ୍ୟକ୍ତି, ସମ୍ପ୍ରଦାୟ ଇତ୍ୟାଦିର ଅନୁଗାମୀ ନ ହୋଇ ସତ୍ୟ-ତତ୍ତ୍ୱର ଅନୁଗାମୀ ହେବା ଉଚିତ ॥ ୭୩୬ ॥</p>
<p class="Chapter-End-Text para-style-override-2"><span>• • • •</span><span></span></p>


<p class="Page-Break"> </p>
<p class="Heading" id="toc_marker-48">ସାଧନା</p>
<p class="Text">କେବଳ ନାମଜପ କରିବା ହିଁ ଭଜନ ନୁହେଁ, ଯେଉଁ ସବୁ ଭଗବଦନୁକୂଳ କ୍ରିୟା ଓ ଭାବ ଦ୍ୱାରା ଭଗବାନଙ୍କ ପ୍ରତି ଆକର୍ଷଣ ବୃଦ୍ଧିପାଏ, ସେସବୁ ମଧ୍ୟ ଭଜନ ॥ ୭୩୭ ॥ </p>
<p class="Chapter-End-Text">• • • •</p>
<p class="Text">କେବଳ ଭଗବତ୍୷ପ୍ରାପ୍ତି ପାଇଁ ଉଦ୍ଦେଶ୍ୟ ହୋଇଗଲେ ସମସ୍ତ କ୍ରିୟା ସାଧନାରେ ପରିଣତ ହୋଇଯାଏ ॥ ୭୩୮ ॥ </p>
<p class="Chapter-End-Text">• • • •</p>
<p class="Text">ସାଂସାରିକ କାର୍ଯ୍ୟ ତ ନିର୍ଲିପ୍ତ ହୋଇ, କେବଳ କର୍ତ୍ତବ୍ୟ ମନେକରି କରିବା ଉଚିତ, କିନ୍ତୁ ଭଗବତ୍ ସମ୍ବନ୍ଧୀୟ କାର୍ଯ୍ୟ (ଜପ, ଧ୍ୟାନ ଇତ୍ୟାଦି) ତଲ୍ଲୀନ ମନରେ, ନିଜର ସବୁଠାରୁ ମୁଖ୍ୟ କାର୍ଯ୍ୟ ମନେକରି କରିବା ଉଚିତ ॥ ୭୩୯ ॥ </p>
<p class="Chapter-End-Text">• • • •</p>
<p class="Text">‘ମୁଁ ଭଗବାନଙ୍କର ଓ ଭଗବାନ ମୋର’ ବୋଲି ସାଧକ ହୃଦୟର ସହିତ ମାନିନେବା ଉଚିତ; ତେଣିକି ତା’ ଦ୍ୱାରା ସ୍ୱାଭାବିକଭାବେ ସାଧନା ହେବ ॥ ୭୪୦ ॥ </p>
<p class="Chapter-End-Text">• • • •</p>
<p class="Text">ଦିନରାତି ଭଗବାନଙ୍କ ଭଜନ-ଧ୍ୟାନରେ ନିମଗ୍ନ ବ୍ୟକ୍ତି ଦ୍ୱାରା ସଂସାରର ଯେତେ ମଙ୍ଗଳ ହୁଏ, ଦିନରାତି କର୍ମରେ ବ୍ୟସ୍ତ କରୁଥିବା ମନୁଷ୍ୟ ଦ୍ୱାରା ସେତେ ହୁଏ ନାହିଁ ॥ ୭୪୧ ॥ </p>
<p class="Chapter-End-Text">• • • •</p>
<p class="Text"><span>‘ମୁଁ କେବଳ ପରମାତ୍ମାଙ୍କୁ ପାଇବା ପାଇଁ ଆଗେଇ ଚାଲିବି’</span><span>—</span><span>ଏପରି ନିଶ୍ଚୟାତ୍ମିକା ବୁଦ୍ଧି ସମସ୍ତ ସାଧନାର ମୂଳ। କିନ୍ତୁ ସଂସାରକୁ ସ୍ଥାୟୀ ଭାବୁଥୁବା ଲୋକର ଏଭଳି ବୁଦ୍ଧି ହୁଏ ନାହିଁ ॥ ୭୪୨॥</span></p>
<p class="Chapter-End-Text">• • • •</p>
<p class="Text">ନିଜ ସାଧନାବଳର ଅଭିମାନ ଥିବାରୁ ନିଜଠାରେ ଦୋଷ ପ୍ରଭୃତି ଦେଖି ଚିନ୍ତା ହୁଏ ॥ ୭୪୩ ॥ </p>
<p class="Chapter-End-Text">• • • •</p>
<p class="Text">ଯେକୌଣସି ସାଧନା ଦ୍ୱାରା ପୂର୍ଣ୍ଣତ୍ବ ପ୍ରାପ୍ତି ହୋଇଗଲେ ବଞ୍ଚିବାର ଇଚ୍ଛା, ମରଣର ଭୟ, ପାଇବାର ଲୋଭ ଓ କରିବାର ଆସକ୍ତି ସମୂଳେ ନଷ୍ଟ ହୋଇଯାଏ ॥ ୭୪୪ ॥ </p>
<p class="Chapter-End-Text">• • • •</p>
<p class="Text">ଜଡ଼ ପଦାର୍ଥ ସହିତ ଜୀବର ରହିଆସିଥିବା ଅନୁରାଗଯୁକ୍ତ ସମ୍ବନ୍ଧକୁ କାଟିବାରେ ହିଁ ସମସ୍ତ ସାଧନାର ସାର୍ଥକତା ନିହିତ ॥ ୭୪୫ ॥ </p>
<p class="Chapter-End-Text">• • • •</p>
<p class="Text">ଅଭ୍ୟାସର ନାମ ଭଜନ ନୁହେଁ, ଭଗବାନ ପ୍ରିୟ ଲାଗିବା ଓ ତାଙ୍କ ସ୍ମୃତି ଜାଗ୍ରତ ହେବା ହିଁ ଭଜନ। ଭଗବାନଙ୍କୁ ନିଜର ନ ମାନିବାଯାଏ ସ୍ମୃତି ଓ ପ୍ରିୟତ୍ୱ ଜାଗ୍ରତ ହୁଏ ନାହିଁ ॥ ୭୪୬ ॥ </p>
<p class="Chapter-End-Text">• • • •</p>
<p class="Text">ସାଧନା ଆତ୍ମରୂପ ଦ୍ୱାରା ହୋଇଥାଏ, ମନ, ବୁଦ୍ଧି କିଂବା ଇନ୍ଦ୍ରିୟଗଣଙ୍କ ଦ୍ୱାରା ନୁହେଁ ॥ ୭୪୭ ॥ </p>
<p class="Chapter-End-Text">• • • •</p>
<p class="Text">ପରମାତ୍ମପ୍ରାପ୍ତିର ସାଧନାଗୁଡ଼ିକୁ ପରମାତ୍ମପ୍ରାପ୍ତିଠାରୁ ମଧ୍ୟ ଅଧିକ ମହତ୍ତ୍ୱ ଦେବା ଉଚିତ ॥ ୭୪୮॥ </p>
<p class="Chapter-End-Text">• • • •</p>
<p class="Text"><span>ସାଧନାକୁ ଅଧିକ ଆଦର ଦେଲେ ତାହା ତୀବ୍ରତର ହୁଏ। ସାଧନା ପ୍ରତି ଯେତିକି ଆଦରଭାବ ହେବା କଥା, ସେତିକି ନ ହେବାରୁ ସାଧନାରେ ଶିଥିଳତା ଆସେ ଏବଂ ସଫଳତା ମିଳିପାରେ ନାହିଁ ॥ ୭୪୯ ॥ </span><span></span></p>
<p class="Chapter-End-Text"><span>• • • •</span></p>
<p class="Text">ଭଗବାନଙ୍କ ଆଡ଼କୁ ଅଗ୍ରସର କରାଉଥିବା ସମସ୍ତ ସାଧନା ‘ସ୍ୱଧର୍ମ’ ଅଟେ ଏବଂ ସଂସାର ଆଡ଼କୁ ନେଇଯାଉଥିବା ସମସ୍ତ କର୍ମ ‘ପରଧର୍ମ’ ଅଟେ ॥ ୭୫୦ ॥ </p>
<p class="Chapter-End-Text">• • • •</p>
<p class="Text">ଯେ ଅନ୍ୟକୁ ଦୁଃଖ ଦିଏ, ତା’ର ଭଜନରେ ମନ ଲାଗେ ନାହିଁ ॥ ୭୫୧ ॥ </p>
<p class="Chapter-End-Text">• • • •</p>
<p class="Text">ଯେପରି ପରିସ୍ଥିତି ମିଳିଛି, ସେହିଥରେ ରହି ସାଧନା କରିବାକୁ ହେବ। ଅନୁକୂଳତା ଖୋଜିଲେ ସାଧନା ହୋଇପାରିବ ନାହିଁ ॥ ୭୫୨ ॥ </p>
<p class="Chapter-End-Text">• • • •</p>
<p class="Text">ସଂସାରରୁ ସମ୍ବନ୍ଧ ତୁଟାଇଦେବା ଏବଂ ଭଗବାନଙ୍କ ସହିତ ଥିବା ସମ୍ବନ୍ଧକୁ ଚିହ୍ନିଯିବା ହିଁ ସମସ୍ତ ସାଧନାର ସାରତତ୍ତ୍ୱ ॥ ୭୫୩ ॥ </p>
<p class="Chapter-End-Text">• • • •</p>
<p class="Text">ସଂସାରରୁ ଉପରତି ଓ ଭଗବାନଙ୍କ ପ୍ରତି ପ୍ରେମ ହେବା ନିମନ୍ତେ ହିଁ ସମସ୍ତ ସାଧନା ଅଭିପ୍ରେତ ॥ ୭୫୪ ॥ </p>
<p class="Chapter-End-Text">• • • •</p>
<p class="Text">ଯେତେ ଉଚ୍ଚତର ଅବସ୍ଥା ଲାଭ ହେଲେ ବି ନିଜ ସାଧନାରେ କଦାପି ସନ୍ତୁଷ୍ଟ ହେବା ଉଚିତ ନୁହେଁ ॥ ୭୫୫ ॥ </p>
<p class="Chapter-End-Text">• • • •</p>
<p class="Text">ଯେତେବେଳେ ଯେଉଁ ପରିସ୍ଥିତି ଆସେ, ସେଥିରେ ପ୍ରସନ୍ନ ରହିବାର ନାମ ‘ଭଜନ’ ॥ ୭୫୬ ॥ </p>
<p class="Chapter-End-Text">• • • •</p>
<p class="Text">ଭଗବାନଙ୍କ ଭଜନ କରୁଥିବାବେଳେ ସଂସାରକୁ ମନେ ପକାଇବା ଉଚିତ ନୁହେଁ ଏବଂ ସଂସାରର କାମ କରୁଥିବାବେଳେ ଭଗବାନଙ୍କୁ ଭୁଲିଯିବା ଉଚିତ ନୁହେଁ ॥ ୭୫୭ ॥ </p>
<p class="Chapter-End-Text">• • • •</p>
<p class="Text">ନିଜ ପାଇଁ ଜପ, ତପ, ଧ୍ୟାନ ଇତ୍ୟାଦି କରିବା ଆସୁରିକତା ଏବଂ ଅନ୍ୟର ମଙ୍ଗଳ ପାଇଁ ଜପ, ତପ, ଧ୍ୟାନ ଇତ୍ୟାଦି କରିବା ମାନବିକତା ॥ ୭୫୮ ॥ </p>
<p class="Chapter-End-Text">• • • •</p>
<p class="Text">ଯେଉଁ ବ୍ୟବସାୟରେ ଅଧିକ ଧନ ଉପାର୍ଜିତ ହୁଏ, ସେହି ବ୍ୟବସାୟଟି ଯେପରି ଭଲ, ଯେଉଁ ସାଧନାରେ ଭଗବାନଙ୍କ ଠାରେ ଅଧିକ ମନଲାଗେ, ସେହି ସାଧନାଟି ମଧ୍ୟ ସେହିପରି ଭଲ ॥ ୭୫୯ ॥ </p>
<p class="Chapter-End-Text">• • • •</p>
<p class="Text">ସହଜ ଲାଗୁଥିବା ସାଧନାଟିକୁ ପ୍ରଥମେ ଆରମ୍ଭ କରିଦେଲେ କଠିନ ସାଧନା ମଧ୍ୟ ସହଜ ହୋଇଯିବ ଏବଂ ବୁଝିହେଉ ନ ଥିବା କଥା ମଧ୍ୟ ବୁଝି ହୋଇଯିବ ॥ ୭୬୦ ॥ </p>
<p class="Chapter-End-Text">• • • •</p>
<p class="Text"><span>କରଣର ସାହାଯ୍ୟ ନେଲେ କିଛି ଅସୁବିଧା ନାହିଁ, କିନ୍ତୁ କରଣ ପାଇଁ ଅପେକ୍ଷା ନ ରଖିବା ଉଚିତ</span><span>—</span><span>ଏହା ହେଉଛି କରଣନିରପେକ୍ଷ ସାଧନା ॥ ୭୬୧ ॥ </span></p>
<p class="Chapter-End-Text">• • • •</p>
<p class="Text">ଯେଉଁମାନେ ପିଲାବେଳେ ବା ଯୁବକ ଅବସ୍ଥାରେ ଭଜନ କରି ନ ଥା’ନ୍ତି, ସେମାନେ ପ୍ରାୟ ବୃଦ୍ଧାବସ୍ଥାରେ ମଧ୍ୟ ଭଜନ କରି ପାରନ୍ତି ନାହିଁ ॥ ୭୬୨ ॥ </p>
<p class="Chapter-End-Text">• • • •</p>
<p class="Text">ସାଧନା ନିତ୍ୟକର୍ମ ଭଳି କୌଣସି ନିର୍ଦ୍ଦିଷ୍ଟ ସମୟରେ କରାଯାଏ ନାହିଁ, ତାହା ନିରନ୍ତର ହେବା ଉଚିତ ॥ ୭୬୩ ॥</p>
<p class="Chapter-End-Text"><span>• • • •</span></p>
<p class="Text">‘ମୁଁ ଶରୀର ନୁହେଁ, ମୁଁ ହେଉଛି ଶରୀରୀ (ଶରୀରଧାରୀ)’<span>—</span>ଏ କଥାଟି ଠିକ୍୷ଭାବେ ବୁଝିଗଲେ ସବୁ ସାଧନା ସହଜ ହୋଇଯାଏ ॥ ୭୬୪ ॥</p>
<p class="Chapter-End-Text"><span>• • • •</span></p>
<p class="Text">ଯେଉଁ ସାଧନା ଅବିରତ (ପ୍ରତି ଘଣ୍ଟା ଓ ମିନିଟ୍୷ରେ) ହେଉଥାଏ, ତାହାହିଁ ପ୍ରକୃତ ସାଧନା। ଅବିରତ ସାଧନା ନ ହେଲେ ଏ ଜନ୍ମରେ ସିଦ୍ଧି ମିଳିବା ସମ୍ଭବପର ନୁହେଁ ॥ ୭୬୫ ॥ </p>
<p class="Chapter-End-Text"><span>• • • •</span></p>
<p class="Text">ଯଦି ସ୍ୱାଭାବିକଭାବେ ଭଗବାନଙ୍କ ସ୍ମରଣ ଆସୁ ନାହିଁ, ସ୍ମରଣ କରିବାକୁ ପଡ଼ୁଛି, ତେବେ ବୁଝିବାକୁ ହେବ ଯେ ଏପର୍ଯ୍ୟନ୍ତ ସାଧନା ଆରମ୍ଭ ହୋଇ ନାହିଁ ॥ ୭୬୬ ॥ </p>
<p class="Chapter-End-Text"><span>• • • •</span></p>
<p class="Text">ସଂସାର ସହିତ ସମ୍ବନ୍ଧ ରଖି ଯେତେ ସାଧନା କର ନା କାହିଁକି, ବର୍ତ୍ତମାନକାଳରେ ସିଦ୍ଧି ମିଳିବ ନାହିଁ ॥ ୭୬୭ ॥ </p>
<p class="Chapter-End-Text"><span>• • • •</span></p>
<p class="Text">ନିଷ୍ଠା ଥିଲେ ସାଧନା ଆପେ ଆପେ ହୁଏ, ନିଷ୍ଠା ନ ଥିଲେ କରିବାକୁ ପଡ଼େ। ଆପେ ଆପେ ହେଉଥିବା ସାଧନା ଅସଲି ଏବଂ କରିବାକୁ ପଡ଼ୁଥିବା ସାଧନା ନକଲି ॥ ୭୬୮ ॥ </p>
<p class="Chapter-End-Text"><span>• • • •</span></p>
<p class="Text">ସାଧକ କାମଧନ୍ଦାକୁ ଯଦି ନିଜର ଓ ନିଜ ପାଇଁ କରୁଛି ବୋଲି ଭାବିନିଏ, ତେବେ କାମଧନ୍ଦା କଲାବେଳେ ସେ ଭଗବାନଙ୍କୁ ଭୁଲିଯାଏ ॥ ୭୬୯ ॥ </p>
<p class="Chapter-End-Text"><span>• • • •</span></p>
<p class="Text">ବାସ୍ତବରେ ସାଧନା କ୍ରିୟା ନୁହେଁ। କ୍ରିୟା ଓ ପଦାର୍ଥ ତ ଅସାଧନା ମଧ୍ୟରେ ମୁଖ୍ୟ। ସାଧନାରେ ଭାବ ଓ ବିବେକ ହେଉଛି ପ୍ରଧାନ ॥ ୭୭୦ ॥ </p>
<p class="Chapter-End-Text"><span>• • • •</span></p>
<p class="Text para-style-override-2">ସବୁ ସାଧନା କଲ୍ୟାଣକର; କିନ୍ତୁ ଯେଉଁ ସାଧନାରେ ଆମର ରୁଚି, ଶ୍ରଦ୍ଧାବିଶ୍ୱାସ ଓ ଯୋଗ୍ୟତା ରହିଛି, ତାହାହିଁ ଆମ ପାଇଁ ଶ୍ରେଷ୍ଠ ॥ ୭୭୧ ॥<span></span></p>


<p class="Page-Break"> </p>
<p class="Heading" id="toc_marker-49">ସୁଖଭୋଗ ଓ ସଂଗ୍ରହ</p>
<p class="Text">ଲୋକମାନଙ୍କର ସାଂସାରିକ ଭୋଗ ଓ ସଂଗ୍ରହ ପ୍ରତି ଯେତେ ଆସକ୍ତି ବଢ଼େ, ସମାଜରେ ସେତେ ଅଧିକ ଅଧର୍ମ ବୃଦ୍ଧି ପାଏ ଏବଂ ଅଧର୍ମ ଯେତେ ଅଧିକ ବୃଦ୍ଧି ପାଏ, ସମାଜରେ ପାପାଚରଣ, କଳହ, ବିଦ୍ରୋହ ଇତ୍ୟାଦି ଦୋଷ ସେତେ ଅଧିକ ବୃଦ୍ଧି ପାଏ ॥ ୭୭୨ ॥ </p>
<p class="Chapter-End-Text"><span>• • • •</span></p>
<p class="Text">ଯେକୌଣସି ଭୋଗ ଉପଭୋଗ କଲେ ବି ଶେଷରେ ସେଥିରୁ ଅରୁଚି ହେବା ସୁନିଶ୍ଚିତ। କିନ୍ତୁ ମନୁଷ୍ୟ ଅରୁଚିକୁ ମହତ୍ତ୍ୱ ଦେଇ ତାହାକୁ ସ୍ଥାୟୀ ରଖେ ନାହିଁ। ଏଇଠି ତା’ର ଭୁଲ୍ ହୁଏ ॥ ୭୭୩ ॥ </p>
<p class="Chapter-End-Text"><span>• • • •</span></p>
<p class="Text">ଭୋଗୀ ବ୍ୟକ୍ତି ଦୁଃଖରୁ ରକ୍ଷା ପାଇବା ଅସମ୍ଭବ; କାରଣ ଜଡ଼ତାର ସମ୍ବନ୍ଧରୁ ଭୋଗ ସମ୍ଭବ ହୁଏ ଏବଂ ଜଡ଼ତାର ସମ୍ବନ୍ଧ ହିଁ ଜନ୍ମମରଣରୂପକ ଘୋର ଦୁଃଖର କାରଣ ॥ ୭୭୪ ॥</p>
<p class="Chapter-End-Text"><span>• • • •</span></p>
<p class="Text">ସାଧାରଣ ଲୋକକୁ ଯେଉଁ ଭୋଗରେ ସୁଖ ଥିବାର ଜଣାପଡ଼େ, ସେହି ଭୋଗକୁ ବିବେକଶୀଳ ପୁରୁଷ ଦୁଃଖସ୍ବରୂପ ମନେକରେ। ତେଣୁ ସେ ସେହି ଭୋଗରେ ଆସକ୍ତ ହୁଏ ନାହିଁ କି ଭୋଗର ଅଧୀନ ହୁଏ ନାହିଁ ॥ ୭୭୫ ॥ </p>
<p class="Chapter-End-Text"><span>• • • •</span></p>
<p class="Text">ସାଂସାରିକ ସୁଖ ଗ୍ରହଣ କରିବାର ବୃତ୍ତି ରହିଥିବା ପର୍ଯ୍ୟନ୍ତ ଯେତେ ପଢ଼ାପଢ଼ି କର, ଯେତେ ଚତୁର ଓ ବୁଦ୍ଧିମାନ୍ ହୋଇଯାଅ, ଯେତେ ଯୋଗ୍ୟତା ହାସଲ କରିନିଅ, ଯେତେ ବଡ଼ ବ୍ୟାଖ୍ୟାନଦାତା ହୋଇଯାଅ କିଂବା ଯେତେ ସୁନ୍ଦର ବହି ଲେଖିଦିଅ, ତଥାପି ପରମ ଶାନ୍ତି ମିଳିବ ନାହିଁ ॥ ୭୭୬ ॥ </p>
<p class="Chapter-End-Text"><span>• • • •</span></p>
<p class="Text">ସାଂସାରିକ ପଦାର୍ଥଗୁଡ଼ିକର ସଂଯୋଗରୁ ଉତ୍ପନ୍ନ ସୁଖ ଆମର ନୁହେଁ କି ଆମ ପାଇଁ ନୁହେଁ, କାରଣ ଆମେ ଚିରସ୍ଥାୟୀ ହୋଇଥିବାସ୍ଥଳେ ସୁଖ ନଷ୍ଟ ହୋଇଯାଏ ॥ ୭୭୭ ॥ </p>
<p class="Chapter-End-Text"><span>• • • •</span></p>
<p class="Text">ଲୋକଙ୍କ ମନରେ ଭୋଗ ଓ ସଂଗ୍ରହର ମନୋଭାବ ଅଧିକ ହେବାରୁ ହିଁ ଦୁର୍ଭିକ୍ଷ ପଡ଼ୁଛି ॥ ୭୭୮ ॥ </p>
<p class="Chapter-End-Text"><span>• • • •</span></p>
<p class="Text">ଆମ ପାଖରେ ଯେତେ ବି ବସ୍ତୁ, ଯୋଗ୍ୟତା, ସାମର୍ଥ୍ୟ ଇତ୍ୟାଦି ରହିଛି, ସବୁ ସମାଜର, ଆମର ନୁହେଁ। ଆମେ ଭୁଲ୍୷ବଶତଃ ସେହି ବସ୍ତୁ ଇତ୍ୟାଦିକୁ ନିଜର ମନେକରି ସେଥିରୁ ସୁଖ ଉପଭୋଗ କରୁ। ଏଥିଯୋଗୁଁ ଆମକୁ ବାଧ୍ୟ ହୋଇ ଦୁଃଖ ଭୋଗିବାକୁ ପଡ଼େ ॥ ୭୭୯ ॥ </p>
<p class="Chapter-End-Text"><span>• • • •</span></p>
<p class="Text">ଯେଉଁଠି ଲୌକିକ ସୁଖ ମିଳୁଥିବା ପରି ଦେଖାଯାଏ, ବୁଝିନେବା ଉଚିତ ଯେ କିଛି ବିପଦ ଅଛି ! ॥ ୭୮୦ ॥</p>
<p class="Chapter-End-Text"><span>• • • •</span></p>
<p class="Text">ବସ୍ତୁ, ବ୍ୟକ୍ତି ଇତ୍ୟାଦିରୁ ସୁଖ ଗ୍ରହଣ କରିବା ଅତ୍ୟନ୍ତ ଜଡ଼ତା ॥ ୭୮୧ ॥ </p>
<p class="Chapter-End-Text"><span>• • • •</span></p>
<p class="Text">ସାଂସାରିକ ଭୋଗଜନିତ ସୁଖ ଆରମ୍ଭରେ ଭଲ ଲାଗେ, କିନ୍ତୁ ପରିଣାମରେ ତାହା ବିଷ ପରି ଘୋର ଅନର୍ଥକାରୀ ହୋଇଯାଏ ॥ ୭୮୨ ॥ </p>
<p class="Chapter-End-Text"><span>• • • •</span></p>
<p class="Text">ମନୁଷ୍ୟ ତାକୁ ମିଳିଥିବା ବସ୍ତୁଗୁଡ଼ିକୁ ଉପଭୋଗ କରିପାରେ ଏବଂ ସେଗୁଡ଼ିକ ଦ୍ୱାରା ଅନ୍ୟମାନଙ୍କର ସେବା ମଧ୍ୟ କରିପାରେ। ନିଜେ ଉପଭୋଗ କଲେ ପତନ ହୁଏ ଏବଂ ଅନ୍ୟମାନଙ୍କର ସେବାରେ ବିନିଯୋଗ କରିଦେଲେ ଉତ୍ଥାନ ହୁଏ ॥ ୭୮୩ ॥ </p>
<p class="Chapter-End-Text"><span>• • • •</span></p>
<p class="Text">ନିଜ ଇଚ୍ଛା ମୁତାବକ ସୁଖ ଭୋଗୁଥିବା ବ୍ୟକ୍ତିକୁ ନିଜ ଇଚ୍ଛା ବିରୁଦ୍ଧରେ ଦୁଃଖ ଅବଶ୍ୟ ଭୋଗିବାକୁ ପଡ଼ିବ ॥ ୭୮୪ ॥</p>
<p class="Chapter-End-Text"><span>• • • •</span></p>
<p class="Text">କୌଣସି ପଦାର୍ଥକୁ ଅନ୍ୟର ହିତରେ ବିନିଯୋଗ କରିବା ତାହାର ସଦୁପଯୋଗ ଏବଂ ସୁଖଭୋଗରେ ଲଗାଇବା ଦୁରୁପଯୋଗ ॥ ୭୮୫ ॥ </p>
<p class="Chapter-End-Text"><span>• • • •</span></p>
<p class="Text">ଯିଏ ସୁଖବୁଦ୍ଧିରେ କୌଣସି ବସ୍ତୁ, ବ୍ୟକ୍ତି, ପରିସ୍ଥିତି, ଅବସ୍ଥା ଇତ୍ୟାଦିରୁ ସୁଖ ଉପଭୋଗ କରେ, ତା’ ଅନ୍ତରରେ ଭଗବତ୍୷ପ୍ରାପ୍ତି ପାଇଁ ବ୍ୟାକୁଳତା ଜାଗ୍ରତ ହୁଏ ନାହିଁ ॥ ୭୮୬ ॥ </p>
<p class="Chapter-End-Text"><span>• • • •</span></p>
<p class="Text">ମନୁଷ୍ୟ ସାଧୁ ବା ଗୃହସ୍ଥ ଯେ କେହି ହୋଇଥାଉ ନା କାହିଁକି, ସେ ସଂସାରରୁ ସୁଖ ଗ୍ରହଣ କରୁଥିବା ପର୍ଯ୍ୟନ୍ତ ଦୁଃଖରୁ ତ୍ରାହି ପାଇପାରିବ ନାହିଁ ! ॥ ୭୮୭ ॥ </p>
<p class="Chapter-End-Text"><span>• • • •</span></p>
<p class="Text">ସାଂସାରିକ ସୁଖ ମିଳୁ ବା ନ ମିଳୁ, ଯାହାର ସାଂସାରିକ ସୁଖରେ ରୁଚି ରହିଛି, ସେ ନିଶ୍ଚୟ ପତନ ଆଡ଼କୁ ଗତି କରିବ ॥ ୭୮୮ ॥ </p>
<p class="Chapter-End-Text"><span>• • • •</span></p>
<p class="Text">ମନୁଷ୍ୟ ଯେତେ ସୁଖ ଭୋଗିବ, ସେ ସେତେ ପରିମାଣରେ ସୁଖର ଦାସ ହୋଇଯିବ ଏବଂ ଯେତେ ପରିମାଣରେ ସୁଖର ଦାସ ହୋଇଯିବ, ସେ ସେତେ ଦୁଃଖ ଭୋଗିବ। ତେଣୁ ସୁଖଭୋଗ ତ୍ୟାଗ କରିବା ନିତାନ୍ତ ଆବଶ୍ୟକ ॥ ୭୮୯ ॥ </p>
<p class="Chapter-End-Text"><span>• • • •</span></p>
<p class="Text">ଯାହାର ବୁଦ୍ଧିରେ ଜଡ଼ତ୍ୱ (ସାଂସାରିକ ଭୋଗ ଓ ସଂଗ୍ରହ)ର ମହତ୍ତ୍ୱ ସ୍ଥାନ ପାଇଛି, ସେ ଯେତେ ବଡ଼ ବିଦ୍ୱାନ୍ ହୋଇଥାଉ ନା କାହିଁକି, ତା’ର ପତନ ଅବଶ୍ୟମ୍ଭାବୀ। ମାତ୍ର ଯାହାର ବୁଦ୍ଧିରେ ଜଡ଼ତ୍ୱର ମହତ୍ତ୍ୱ ନାହିଁ ଏବଂ ଭଗବତ୍୷ପ୍ରାପ୍ତି ହିଁ ଯାହାର ଏକମାତ୍ର ଉଦ୍ଦେଶ୍ୟ, ସେ ବିଦ୍ୱାନ୍ ହୋଇଥିଲେ ମଧ୍ୟ ତାହାର ଉତ୍ଥାନ ଅବଶ୍ୟମ୍ଭାବୀ ॥ ୭୯୦ ॥ </p>
<p class="Chapter-End-Text"><span>• • • •</span></p>
<p class="Text">ଆମେ ଯାହାଠାରୁ ସୁଖ ଗ୍ରହଣ କରିବା, ଆମକୁ ନିଶ୍ଚିତରୂପେ ତା’ର ଦାସ ହେବାକୁ ପଡ଼ିବ। ସୁଖଭୋଗୀ କଦାପି ସ୍ୱାଧୀନ ହୋଇପାରେ ନାହିଁ ॥ ୭୯୧ ॥ </p>
<p class="Chapter-End-Text"><span>• • • •</span></p>
<p class="Text">ଆମେ ସୁଖର ଭୋଗୀ ନ ହୋଇ ବରଂ ସୁଖର ଦାତା ହେବା ଉଚିତ ॥ ୭୯୨ ॥ </p>
<p class="Chapter-End-Text"><span>• • • •</span></p>
<p class="Text">ଯେଉଁଥିରୁ ମନୁଷ୍ୟ ସୁଖ ଗ୍ରହଣ କରିବାକୁ ଚାହେଁ, ତାହା ଯୋଗ ହୋଇଥାଉ ବା ଭୋଗ ହୋଇଥାଉ, ସେଥିରେ ସେ ଆବଦ୍ଧ ହୋଇଯାଏ ॥ ୭୯୩ ॥</p>
<p class="Chapter-End-Text para-style-override-2"><span>• • • •</span><span></span></p>


<p class="Page-Break"> </p>
<p class="Heading" id="toc_marker-50">ସୁଖ ଓ ଦୁଃଖ</p>
<p class="Text">ସାଂସାରିକ ପଦାର୍ଥଗୁଡ଼ିକୁ ପାଇବା ଆଶାରେ ହେଉଥିବା ଦୁଃଖକୁ ଭଗବାନ କର୍ଣ୍ଣପାତ କରନ୍ତି ନାହିଁ; କିନ୍ତୁ ଭଗବାନଙ୍କ ସହ ମିଳନ ପାଇଁ ହେଉଥିବା ଭକ୍ତର ଆନ୍ତରିକ ଦୁଃଖକୁ ଭଗବାନ ସହି ପାରନ୍ତି ନାହିଁ ॥ ୭୯୪ ॥ </p>
<p class="Chapter-End-Text">• • • •</p>
<p class="Text">ଭଗବାନଙ୍କ ମଙ୍ଗଳମୟ ବିଧାନରୁ ଅନୁକୂଳ (ସୁଖଦ) ବା ପ୍ରତିକୂଳ (ଦୁଃଖଦ) ଯେକୌଣସି ପରିସ୍ଥିତି ଆସିଲେ ମଧ୍ୟ ତାହା ଆମର ହିତ ପାଇଁ ଅଭିପ୍ରେତ ॥ ୭୯୫ ॥ </p>
<p class="Chapter-End-Text">• • • •</p>
<p class="Text">ସୁଖୀ-ଦୁଃଖୀ ହେବା ପ୍ରାରବ୍ଧର ଫଳ ନୁହେଁ, ମୂର୍ଖତାର ଫଳ। ସେହି ମୂର୍ଖତା ସତ୍ସଙ୍ଗ ଦ୍ୱାରା ଦୂର ହୋଇଥାଏ ॥ ୭୯୬ ॥ </p>
<p class="Chapter-End-Text">• • • •</p>
<p class="Text">ସାଧକ ସର୍ବଦା ଅନ୍ୟକୁ ସୁଖ ଦେବା ପାଇଁ ଲୋଭୀ ବ୍ୟକ୍ତି ଭଳି ଲାଳାୟିତ ରହିବା ଉଚିତ। ଏପରି ହେଲେ ସେ ସୁଖ-ଦୁଃଖରୁ ଊର୍ଦ୍ଧ୍ୱକୁ ଉଠିଯିବ ॥ ୭୯୭ ॥ </p>
<p class="Chapter-End-Text">• • • •</p>
<p class="Text">ନିଜର ସୁଖ ପାଇଁ ଉଦ୍ୟମ କରିବା ଅର୍ଥ ଦୁଃଖକୁ ନିମନ୍ତ୍ରଣ ଦେବା ଏବଂ ଅନ୍ୟମାନଙ୍କର ସୁଖ ପାଇଁ ଉଦ୍ୟମ କରିବା ଅର୍ଥ ଆନନ୍ଦକୁ ନିମନ୍ତ୍ରଣ ଦେବା ॥ ୭୯୮ ॥ </p>
<p class="Chapter-End-Text">• • • •</p>
<p class="Text">ଜୀବନରେ ସୁଖଦ ଓ ଦୁଃଖଦ ପରିସ୍ଥିତି ଆସିବା ତ କର୍ମର ଫଳ, କିନ୍ତୁ ସେଥିରେ ସୁଖୀ-ଦୁଃଖୀ ହେବା ନିଜ ଅଜ୍ଞତା ବା ମୂର୍ଖତାର ଫଳ। କର୍ମର ଫଳକୁ କାଟିଦେବା ତ ଆମ ହାତର କଥା ନୁହେଁ, କିନ୍ତୁ ଆମେ ଚାହିଁଲେ ମୂର୍ଖତାକୁ ଦୂର କରିଦେଇ ପାରିବା ॥ ୭୯୯ ॥ </p>
<p class="Chapter-End-Text">• • • •</p>
<p class="Text">ଯିଏ ସୁଖଦ ପରିସ୍ଥିତିରେ ଅନ୍ୟମାନଙ୍କର ସେବା କରେ ତଥା ଦୁଃଖଦ ପରିସ୍ଥିତିରେ ଦୁଃଖୀ ହୁଏ ନାହିଁ ଅର୍ଥାତ୍ ସୁଖ ପାଇବା ପାଇଁ ଇଚ୍ଛା କରେ ନାହିଁ, ସେ ଅତି ସହଜରେ ସଂସାର-ବନ୍ଧନରୁ ମୁକ୍ତ ହୋଇଯାଏ ॥ ୮୦୦ ॥ </p>
<p class="Chapter-End-Text">• • • •</p>
<p class="Text">ପ୍ରକୃତିଜନିତ ସୁଖ ପ୍ରତି ଆସକ୍ତ ହୋଇଗଲେ ସୁଖ-ଦୁଃଖର କ୍ରମ କଦାପି ସମାପ୍ତ ହୁଏ ନାହିଁ ॥ ୮୦୧ ॥ </p>
<p class="Chapter-End-Text">• • • •</p>
<p class="Text">ବାସ୍ତବରେ ଅନୁକୂଳତାରେ ସୁଖୀ ହେବା ହିଁ ପ୍ରତିକୂଳତାରେ ଦୁଃଖୀ ହେବାର କାରଣ; କାହିଁକିନା ପରିସ୍ଥିତିଜନିତ ସୁଖ ଉପଭୋଗ କରୁଥିବା ବ୍ୟକ୍ତି ଦୁଃଖରୁ କଦାପି ତ୍ରାହି ପାଇପାରେ ନାହିଁ ॥୮୦୨॥ </p>
<p class="Chapter-End-Text">• • • •</p>
<p class="Text">ସୁଖର ଇଚ୍ଛା ତ୍ୟାଗ କରାଇବା ପାଇଁ ଦୁଃଖ ଆସେ ॥ ୮୦୩ ॥ </p>
<p class="Chapter-End-Text">• • • •</p>
<p class="Text">ଅନ୍ୟମାନଙ୍କ ଠାରୁ ସୁଖ ଆଶା କରୁଥିବା ବ୍ୟକ୍ତିକୁ ନିଶ୍ଚିତରୂପେ ଭୟଙ୍କର ଦୁଃଖ ଭୋଗିବାକୁ ପଡ଼ିବ ॥ ୮୦୪ ॥ </p>
<p class="Chapter-End-Text">• • • •</p>
<p class="Text">ଆମେ ନିଜେ ହିଁ ଦୁଃଖର କାରଣ ହୋଇଥାଉ, ଅନ୍ୟ କେହି ନୁହେଁ। ଆମେ ଯେପର୍ଯ୍ୟନ୍ତ ଅନ୍ୟକୁ ଦୁଃଖର କାରଣ ମାନୁଥୁବା, ଆମର ଦୁଃଖ କଦାପି ଦୂର ହୋଇପାରିବ ନାହିଁ ॥ ୮୦୫ ॥ </p>
<p class="Chapter-End-Text"><span>• • • •</span></p>
<p class="Text">ନିଜ ସୁଖରେ ସୁଖୀ ହେଉଥିବା ବ୍ୟକ୍ତିକୁ ନିଶ୍ଚୟ ଦୁଃଖ ଭୋଗିବାକୁ ପଡ଼ିବ ଏବଂ ଅନ୍ୟର ସୁଖରେ ସୁଖୀ ହେଉଥିବା ବ୍ୟକ୍ତିର ଦୁଃଖ ସବୁଦିନ ପାଇଁ ସମୂଳେ ନଷ୍ଟ ହୋଇଯିବ ॥ ୮୦୬ ॥ </p>
<p class="Chapter-End-Text">• • • •</p>
<p class="Text">ଶରୀରକୁ ‘ମୁଁ’ ଓ ‘ମୋର’ ମାନିବା ହିଁ ସମସ୍ତ ଦୁଃଖର ମୂଳ କାରଣ ॥ ୮୦୭ ॥ </p>
<p class="Chapter-End-Text">• • • •</p>
<p class="Text">ସଂସାରରୁ ସୁଖ ଗ୍ରହଣ କରୁଥିବାଯାଏ ପ୍ରକୃତିରୁ ସମ୍ବନ୍ଧ ତୁଟିବ ନାହିଁ ॥ ୮୦୮ ॥ </p>
<p class="Chapter-End-Text">• • • •</p>
<p class="Text">ବସ୍ତୁର ଅଭାବରେ ଦୁଃଖ ହୁଏ ନାହିଁ, ବରଂ ବସ୍ତୁ ପାଇବାର ଆଶା ରଖିବାରୁ ଦୁଃଖ ହୁଏ ॥୮୦୯॥ </p>
<p class="Chapter-End-Text">• • • •</p>
<p class="Text">କୌଣସି ପଦାର୍ଥ ଦ୍ୱାରା ଦୁଃଖ ଦୂର ହେବ ନାହିଁ, କାରଣ ଦୁଃଖ ବିଚାରର ଅଭାବରୁ ସୃଷ୍ଟି ହୋଇଥାଏ, ପଦାର୍ଥର ଅଭାବରୁ ନୁହେଁ। ତେଣୁ ବିଚାର ଦ୍ୱାରା ଦୁଃଖ ଦୂର ହୋଇଯାଏ ॥ ୮୧୦ ॥ </p>
<p class="Chapter-End-Text">• • • •</p>
<p class="Text">ନିର୍ବିକଳ୍ପତାରେ ହିଁ ସୁଖ ନିହିତ, ଭୋଗରେ ନୁହେଁ ॥ ୮୧୧ ॥ </p>
<p class="Chapter-End-Text">• • • •</p>
<p class="Text"><span>ଯେଉଁଠି ବି ସଂସାରର ସୁଖ ଦେଖାଯାଏ, ବିବେକ-ବିଚାରପୂର୍ବକ ଦେଖିଲେ ସେଠାରେ କେବଳ ଦୁଃଖ ଦେଖାଯିବ; କାରଣ ସଂସାର ଦୁଃଖରୂପ</span><span>—</span><span class="char-style-override-3">‘ଦୁଃଖାଳୟମ୍’</span><span> (ଗୀତା ୮/୧୫) ॥ ୮୧୨ ॥ </span></p>
<p class="Chapter-End-Text">• • • •</p>
<p class="Text">ଶୁଣିବାକୁ ଚାହୁଁଥିବାରୁ ନ ଶୁଣିବାର ଦୁଃଖ ହେଉଛି, ଦେଖିବାକୁ ଚାହୁଁଥିବାରୁ ନ ଦେଖିବାର ଦୁଃଖ ହେଉଛି, ବଳ ଚାହୁଁଥିବାରୁ ନିର୍ବଳତାର ଦୁଃଖ ହେଉଛି ଏବଂ ଯୁବାବସ୍ଥା ଚାହୁଁଥିବାରୁ ବୃଦ୍ଧାବସ୍ଥା ଆସିଲେ ଦୁଃଖ ହେଉଛି। ପ୍ରକୃତରେ ପଦାର୍ଥ ନ ଥିଲେ ଦୁଃଖ ହୁଏ ନାହିଁ, ପଦାର୍ଥ ପାଇବାର ଇଚ୍ଛା ଥିଲେ ଏବଂ ତାହା ନାହିଁ ବୋଲି ଅନୁଭବ ହେଉଥିଲେ ଦୁଃଖ ହୋଇଥାଏ ॥ ୮୧୩ ॥ </p>
<p class="Chapter-End-Text">• • • •</p>
<p class="Text">ସଂସାର ସହିତ ସମ୍ବନ୍ଧ ଯୋଡ଼ିଲେ ଦୁଃଖର ଅନ୍ତ ହେବ ନାହିଁ ଏବଂ ଭଗବାନଙ୍କ ସହିତ ସମ୍ବନ୍ଧ ଯୋଡ଼ିଲେ ସୁଖ ବା ଆନନ୍ଦର ଅନ୍ତ ହେବ ନାହିଁ ॥ ୮୧୪ ॥ </p>
<p class="Chapter-End-Text">• • • •</p>
<p class="Text">ସୁଖ ପାଇବାକୁ ଚାହୁଁଥିଲେ ଅନ୍ୟମାନଙ୍କୁ ସୁଖ ଦିଅ। ଯେପରି ମଞ୍ଜି ବୁଣିବ, ସେପରି ଫସଲ ହେବ ॥ ୮୧୫ ॥ </p>
<p class="Chapter-End-Text">• • • •</p>
<p class="Text">ଯେଉଁଠି ଲୌକିକ ସୁଖ ମିଳୁଥିବା ପରି ଦେଖାଯାଏ, ବୁଝିନେବା ଉଚିତ ଯେ କିଛି ବିପଦ ଆସିଲା ! ॥ ୮୧୬ ॥ </p>
<p class="Chapter-End-Text">• • • •</p>
<p class="Text"><span>ସବୁକିଛି ପରମାତ୍ମା ସତ </span><span class="char-style-override-3">(‘ବାସୁଦେବଃ ସର୍ବମ୍’),</span><span> କିନ୍ତୁ ସେ ଭୋଗ୍ୟ ନୁହନ୍ତି। ଯିଏ ତାଙ୍କୁ ଭୋଗ୍ୟ ମନେକରି ସବୁଥିରୁ ସୁଖ ପାଇବାକୁ ଇଚ୍ଛା କରେ, ସେ ଦୁଃଖ ପାଉଥାଏ ॥ ୮୧୭ ॥ </span></p>
<p class="Chapter-End-Text">• • • •</p>
<p class="Text">କୌଣସି ପରିବାରରେ ଯଦି ସମସ୍ତଙ୍କ ମନରେ ଏପରି ଭାବ ରହିବ ଯେ ‘ମୋତେ ସୁଖ ମିଳୁ’, ତେବେ ସମସ୍ତେ ଦୁଃଖ ପାଇବେ ଏବଂ ସମସ୍ତଙ୍କ ମନରେ ଯଦି ଏପରି ଭାବ ରହିବ ଯେ ଅନ୍ୟମାନଙ୍କୁ ସୁଖ ମିଳୁ, ତେବେ ସମସ୍ତେ ସୁଖ ପାଇବେ ॥ ୮୧୮ ॥ </p>
<p class="Chapter-End-Text">• • • •</p>
<p class="Text">ଯଦି ଦୁଃଖ ପାଇବାକୁ ନ ଚାହଁ, ତେବେ ସାଂସାରିକ ସୁଖର ଇଚ୍ଛା ଛାଡ଼ିଦିଅ ॥ ୮୧୯ ॥ </p>
<p class="Chapter-End-Text"><span>• • • •</span></p>
<p class="Text">‘ଅନ୍ୟମାନେ ସୁଖୀ ହୁଅନ୍ତୁ’<span>—</span>ଏ ଭାବନା ରହିଲେ ସମସ୍ତେ ସୁଖୀ ହୋଇଯିବା ସଙ୍ଗେ ସଙ୍ଗେ ସେ ବ୍ୟକ୍ତି ନିଜେ ମଧ୍ୟ ସୁଖୀ ହୋଇଯିବ। ଅପରପକ୍ଷେ ‘ମୁଁ ସୁଖୀ ହୋଇଯାଏ’<span>—</span>ଏ ଭାବନା ରହିଲେ ସମସ୍ତେ ଦୁଃଖୀ ହେବା ସଙ୍ଗେ ସଙ୍ଗେ ସେ ନିଜେ ମଧ୍ୟ ଦୁଃଖୀ ହୋଇଯିବ ॥ ୮୨୦ ॥ </p>
<p class="Chapter-End-Text"><span>• • • •</span></p>
<p class="Text">ସାଂସାରିକ ସୁଖ ତିଷ୍ଠି ରହୁ ନାହିଁ କାହିଁକି ? କାରଣ ତାହା ଆମର ଓ ଆମ ପାଇଁ ଆଦୌ ନୁହେଁ ॥ ୮୨୧ ॥ </p>
<p class="Chapter-End-Text"><span>• • • •</span></p>
<p class="Text">ସୁଖ ଭଲ ଲାଗେ, କିନ୍ତୁ ତାହାର ପରିଣାମ ଭଲ ହୁଏ ନାହିଁ। ଦୁଃଖ ଖରାପ ଲାଗେ, କିନ୍ତୁ ତାହାର ପରିଣାମ ଭଲ ହୁଏ ॥ ୮୨୨ ॥ </p>
<p class="Chapter-End-Text"><span>• • • •</span></p>
<p class="Text">ଦୁଃଖଦ ପରିସ୍ଥିତି ଭଗବାନଙ୍କ ବିଧାନରୁ ଆମର ମଙ୍ଗଳ ପାଇଁ ଆସେ। ତେଣୁ ତାହାକୁ ଦୂର କରିବା ପାଇଁ ଚେଷ୍ଟା ନ କରି ଶାନ୍ତିର ସହିତ ସହିଯିବା ଉଚିତ ॥ ୮୨୩ ॥ </p>
<p class="Chapter-End-Text"><span>• • • •</span></p>
<p class="Text">ଅନ୍ୟର ଅନିଷ୍ଟ କରୁଥିବା ବ୍ୟକ୍ତି ପ୍ରକୃତରେ ନିଜର ହିଁ ଅନିଷ୍ଟ କରିଥାଏ ଏବଂ ଅନ୍ୟକୁ ସୁଖ ଦେଉଥିବା ବ୍ୟକ୍ତି ପ୍ରକୃତରେ ନିଜକୁ ହିଁ ସୁଖୀ କରିଥାଏ ॥ ୮୨୪ ॥ </p>
<p class="Chapter-End-Text"><span>• • • •</span></p>
<p class="Text">ଦୁଃଖ ମିଳିଲେ ପ୍ରସନ୍ନ ରହିବା ବହୁତ ଉଚ୍ଚତର ସାଧନା ॥ ୮୨୫ ॥ </p>
<p class="Chapter-End-Text"><span>• • • •</span></p>
<p class="Text">ପରିସ୍ଥିତିରୁ ମୁକ୍ତ ହେବାରେ ମନୁଷ୍ୟ ସ୍ୱତନ୍ତ୍ର ନୁହେଁ, କିନ୍ତୁ ତାହାକୁ ଭୋଗ ନ କରିବାରେ ଅର୍ଥାତ୍ ସେଥିରେ ସୁଖୀ-ଦୁଃଖୀ ନ ହେବାରେ ସେ ପୂର୍ଣ୍ଣ ସ୍ୱତନ୍ତ୍ର, ସମର୍ଥ ଓ ସବଳ ॥ ୮୨୬ ॥ </p>
<p class="Chapter-End-Text"><span>• • • •</span></p>
<p class="Text">ଅନୁକୂଳତା ଓ ପ୍ରତିକୂଳତାର ପ୍ରଭାବ ପଡ଼ୁଥିବା ପର୍ଯ୍ୟନ୍ତ କର୍ମଯୋଗ, ଜ୍ଞାନଯୋଗ, ଭକ୍ତିଯୋଗ ପ୍ରଭୃତି କୌଣସି ଯୋଗ ସିଦ୍ଧ ହୋଇ ନାହିଁ ବୋଲି ବୁଝିବା ଉଚିତ ॥ ୮୨୭ ॥ </p>
<p class="Chapter-End-Text"><span>• • • •</span></p>
<p class="Text">ସଂସାର କଦାପି କାହାକୁ ଦୁଃଖ ଦିଏ ନାହିଁ, ବରଂ ତା’ ସହିତ ସ୍ୱୀକୃତ ସମ୍ବନ୍ଧ ହିଁ ଦୁଃଖ ଦେଇଥାଏ ॥ ୮୨୮ ॥ </p>
<p class="Chapter-End-Text"><span>• • • •</span></p>
<p class="Text">ଏହା ନିୟମ ଯେ ସାଂସାରିକ ସୁଖ ଦ୍ୱାରା ସାଂସାରିକ ଦୁଃଖ କଦାପି ଦୂର ହୋଇ ପାରିବ ନାହିଁ ॥ ୮୨୯ ॥ </p>
<p class="Chapter-End-Text"><span>• • • •</span></p>
<p class="Text">ସାଂସାରିକ ପଦାର୍ଥ ମିଳିଗଲେ ତୃଷ୍ଣା ବୃଦ୍ଧିପାଏ ଓ ଦୁଃଖ ମିଳେ। କିନ୍ତୁ ପରମାତ୍ମା ମିଳିଗଲେ ପ୍ରେମ ବୃଦ୍ଧିପାଏ ଓ ଜୀବନ ଆନନ୍ଦମୟ ହୋଇଯାଏ ॥ ୮୩୦ ॥ </p>
<p class="Chapter-End-Text"><span>• • • •</span></p>
<p class="Text">ଦୁଃଖ ଭୋଗୁଥିବା ବ୍ୟକ୍ତି ଭବିଷ୍ୟତରେ ସୁଖୀ ହୋଇପାରେ, କିନ୍ତୁ ଦୁଃଖ ଦେଉଥିବା ବ୍ୟକ୍ତି କଦାପି ସୁଖୀ ହୋଇ ପାରିବ ନାହିଁ ॥ ୮୩୧ ॥ </p>
<p class="Chapter-End-Text"><span>• • • •</span></p>
<p class="Text">ଯିଏ ସୁଖ ପାଇବା ଆଶାରେ କାହା ସହିତ ସମ୍ବନ୍ଧ ସ୍ଥାପନ କରେ ନାହିଁ, ସେ ବଞ୍ଚି ରହିଲେ ଆନନ୍ଦରେ ବଞ୍ଚି ଏବଂ ମରିଗଲେ ଆନନ୍ଦରେ ମରେ। କିନ୍ତୁ କିଛି ପାଇବା ଆଶାରେ ସମ୍ବନ୍ଧ ସ୍ଥାପନ କରିଥିବା ବ୍ୟକ୍ତି ବଞ୍ଚିଥିବା ଅବସ୍ଥାରେ ମଧ୍ୟ ଦୁଃଖ ପାଉଥାଏ ଏବଂ ମରିବା ସମୟରେ ମଧ୍ୟ ଦୁଃଖ ପାଏ ॥ ୮୩୨ ॥ </p>
<p class="Chapter-End-Text"><span>• • • •</span></p>
<p class="Text">ମନୁଷ୍ୟକୁ ଜଳ ଦୁଃଖ ଦିଏ ନାହିଁ, ବରଂ ତୃଷା ଦୁଃଖ ଦିଏ। ସେହିପରି ସଂସାର ଦୁଃଖ ଦିଏ ନାହିଁ, ସାଂସାରିକ ସୁଖାସକ୍ତି ହିଁ ଦୁଃଖ ଦିଏ ॥ ୮୩୩ ॥</p>
<p class="Chapter-End-Text para-style-override-2"><span>• • • •</span><span></span></p>


<p class="Page-Break"> </p>
<p class="Heading" id="toc_marker-51">ସେବା (ପରହିତ)</p>
<p class="Text">ଏହା ନିୟମ ଯେ ଅନ୍ୟମାନଙ୍କର ଅହିତ କଲେ ନିଜର ଅହିତ ହୁଏ ଏବଂ ଅନ୍ୟମାନଙ୍କର ହିତ କଲେ ନିଜର ହିତ ହୁଏ ॥ ୮୩୪ ॥ </p>
<p class="Chapter-End-Text"><span>• • • •</span></p>
<p class="Text">ସଂସାରର ସମସ୍ତ ସମ୍ବନ୍ଧ ‘ଋଣାନୁବନ୍ଧ’ ଅଟେ। ଏହି ଋଣାନୁବନ୍ଧରୁ ମୁକ୍ତ ହେବାର ଉପାୟ ହେଲା<span>—</span>ସମସ୍ତଙ୍କର ସେବା କରିବା ଏବଂ କାହାଠାରୁ କିଛି ପାଇବାକୁ ନ ଚାହିଁବା ॥ ୮୩୫ ॥ </p>
<p class="Chapter-End-Text"><span>• • • •</span></p>
<p class="Text">ସାଧକ ପରମାତ୍ମାଙ୍କର ସଗୁଣ ବା ନିର୍ଗୁଣ ଯେକୌଣସି ସ୍ୱରୂପକୁ ପାଇବାକୁ ଚାହୁଁଥାଉ, ତା’ପକ୍ଷେ ସମସ୍ତ ପ୍ରାଣୀଙ୍କ ହିତରେ ରତ ରହିବା ନିତାନ୍ତ ଆବଶ୍ୟକ ॥ ୮୩୬ ॥ </p>
<p class="Chapter-End-Text"><span>• • • •</span></p>
<p class="Text">ସାଧକ ନିଜ ସୁଖ ପାଇଁ ସଂସାରରେ ନ ରହି ସଂସାରର ସେବା ପାଇଁ ସଂସାରରେ ରହିବା ଉଚିତ ॥ ୮୩୭ ॥ </p>
<p class="Chapter-End-Text"><span>• • • •</span></p>
<p class="Text">ନିଷ୍କପଟ ହୃଦୟରେ ଭଗବାନଙ୍କ ସେବାରେ ନିଯୁକ୍ତ ସାଧକ ଦ୍ୱାରା ପ୍ରତ୍ୟେକ ପ୍ରାଣୀର ସେବା ହୋଇଥାଏ; କାରଣ ଭଗବାନ ହିଁ ସମସ୍ତଙ୍କର ମୂଳ ॥ ୮୩୮ ॥ </p>
<p class="Chapter-End-Text"><span>• • • •</span></p>
<p class="Text">ସାଧକ ତା’ ଉପରକୁ ଆସୁଥିବା ବଡ଼ ବଡ଼ ଦୁଃଖ ମଧ୍ୟ ସହିନେବା କଥା ଏବଂ ଅନ୍ୟମାନଙ୍କ ଉପରକୁ ଆସୁଥିବା ଅତି ଛୋଟ ଛୋଟ ଦୁଃଖକୁ ମଧ୍ୟ ସହିବା କଥା ନୁହେଁ ॥ ୮୩୯ ॥ </p>
<p class="Chapter-End-Text"><span>• • • •</span></p>
<p class="Text">ଅନ୍ୟକୁ ସୁଖ ଦେବାର ଇଚ୍ଛା ରଖିଲେ ନିଜର ସୁଖେଚ୍ଛା ନଷ୍ଟ ହୋଇଥାଏ ॥ ୮୪୦ ॥ </p>
<p class="Chapter-End-Text"><span>• • • •</span></p>
<p class="Text">କାହାକୁ ଲେଶମାତ୍ର ଦୁଃଖ ନ ହେଉ<span>—</span>ଏ ଭାବନା ବହୁତ ବଡ଼ ଭଜନ ॥ ୮୪୧ ॥ </p>
<p class="Chapter-End-Text"><span>• • • •</span></p>
<p class="Text">ଯେପରି କୌଣସି ବ୍ୟକ୍ତି କାର୍ଯ୍ୟାଳୟକୁ ଗଲେ ସେଠାରେ କେବଳ କାର୍ଯ୍ୟାଳୟର କାମ କରେ, ସେହିପରି ଏହି ସଂସାରକୁ ଆସି ବ୍ୟକ୍ତି ନିଜ ପାଇଁ କୌଣସି କାମ ନ କରି କେବଳ ସଂସାର ପାଇଁ କାମ କରିବା ଉଚିତ। ତେଣିକି ସଂସାରରୁ ସମ୍ବନ୍ଧ ତୁଟିଯିବା ସଙ୍ଗେ ସଙ୍ଗେ ନିତ୍ୟପ୍ରାପ୍ତ ପରମାତ୍ମତତ୍ତ୍ୱର ଅନୁଭୂତି ହୋଇଯିବ ॥ ୮୪୨ ॥ </p>
<p class="Chapter-End-Text"><span>• • • •</span></p>
<p class="Text">ସମୟ, ଜ୍ଞାନ, ସାମଗ୍ରୀ ଓ ସାମର୍ଥ୍ୟକୁ ନିଜ ପାଇଁ ଉପଯୋଗୀ ଭାବିବା ଏଗୁଡ଼ିକର ଦୁରୁପଯୋଗ ଏବଂ ଅନ୍ୟମାନଙ୍କ ହିତରେ ବିନିଯୋଗ କରିବା ଏଗୁଡ଼ିକର ସଦୁପଯୋଗ ॥ ୮୪୩ ॥ </p>
<p class="Chapter-End-Text"><span>• • • •</span></p>
<p class="Text">ସଂଯୋଗଜନିତ ସୁଖ ମିଳିବା ଦ୍ୱାରା ଯେଉଁ ପ୍ରସନ୍ନତା ମିଳେ, ସେହି ପ୍ରସନ୍ନତା ଯଦି ଅନ୍ୟମାନଙ୍କୁ ସୁଖ ଦେବାବେଳେ ମିଳିଯିବ, ତେବେ ଆତ୍ମକଲ୍ୟାଣରେ ଆଦୌ ସନ୍ଦେହ ନାହିଁ ॥ ୮୪୪ ॥ </p>
<p class="Chapter-End-Text"><span>• • • •</span></p>
<p class="Text">ଆମକୁ ଯେଉଁ ସୁଖ-ସୁବିଧା ମିଳିଛି, ସବୁ ସଂସାରର ସେବା କରିବା ପାଇଁ ହିଁ ମିଳିଛି ॥ ୮୪୫ ॥ </p>
<p class="Chapter-End-Text"><span>• • • •</span></p>
<p class="Text">ମାନବଶରୀର ନିଜର ସୁଖଭୋଗ ପାଇଁ ମିଳି ନାହିଁ, ଏହା କେବଳ ସେବା କରିବା ପାଇଁ ତଥା ଅନ୍ୟମାନଙ୍କୁ ସୁଖ ଦେବା ପାଇଁ ମିଳିଛି ॥ ୮୪୬ ॥ </p>
<p class="Chapter-End-Text"><span>• • • •</span></p>
<p class="Text">ମନୁଷ୍ୟକୁ ଭଗବାନ ଏତେ ବଡ଼ ଅଧିକାର ଦେଇଛନ୍ତି ଯେ ସେ ଜୀବଜନ୍ତୁଙ୍କର ତଥା ମନୁଷ୍ୟ, ମୁନି-ଋଷି, ସନ୍ଥ-ମହାମା, ଦେବତା, ପିତୃ-ପୁରୁଷ ଓ ଭୂତ-ପ୍ରେତ ସମସ୍ତଙ୍କର ସେବା କରି ପାରିବ। ଅଧିକ କ’ଣ କହିବା, ସେ ସାକ୍ଷାତ୍ ଭଗବାନଙ୍କର ମଧ୍ୟ ସେବା କରି ପାରିବ ! ॥ ୮୪୭ ॥ </p>
<p class="Chapter-End-Text">• • • •</p>
<p class="Text">ସଂସାରର ସେବା ନ କଲେ କର୍ମ କରିବାର ଆସକ୍ତି ନିବୃତ୍ତ ହୁଏ ନାହିଁ ॥ ୮୪୮ ॥ </p>
<p class="Chapter-End-Text">• • • •</p>
<p class="Text">କୌଣସି କମ୍ପାନୀରେ କେହି ଭଲ କାମ କଲେ କମ୍ପାନୀର ମାଲିକ ଯେପରି ପ୍ରସନ୍ନ ହୁଏ, ସଂସାରର ସେବା କଲେ ତାହାର ମାଲିକ ଭଗବାନ ସେହିପରି ପ୍ରସନ୍ନ ହୁଅନ୍ତି ॥ ୮୪୯ ॥ </p>
<p class="Chapter-End-Text">• • • •</p>
<p class="Text">ମାଆର କ୍ଷୀର ଯେପରି ତା’ ନିଜ ପାଇଁ ଉପଯୋଗୀ ନ ହୋଇ ଶିଶୁ ପାଇଁ ଉପଯୋଗୀ ହୋଇଥାଏ, ସେହିପରି ମନୁଷ୍ୟ ପାଖରେ ଥିବା ସମସ୍ତ ସାମଗ୍ରୀ ତା’ ନିଜ ପାଇଁ ଉପଯୋଗୀ ନ ହୋଇ ଅନ୍ୟମାନଙ୍କ ପାଇଁ ଉପଯୋଗୀ ହୋଇଥାଏ ॥ ୮୫୦ ॥ </p>
<p class="Chapter-End-Text">• • • •</p>
<p class="Text">ଯେପରି ଭୋଗୀ ବ୍ୟକ୍ତିର ଭୋଗରେ, ମୋହୀ ବ୍ୟକ୍ତିର କୁଟୁମ୍ବରେ ଏବଂ ଲୋଭୀ ବ୍ୟକ୍ତିର ଧନରେ ପ୍ରୀତି ରହିଥାଏ, ସେହିପରି ଶ୍ରେଷ୍ଠ ମହାପୁରୁଷଙ୍କର ପ୍ରତ୍ୟେକ ପ୍ରାଣୀର ହିତସାଧନରେ ପ୍ରୀତି ହୁଏ ॥ ୮୫୧ ॥ </p>
<p class="Chapter-End-Text">• • • •</p>
<p class="Text">ବ୍ୟକ୍ତିମାନଙ୍କର ସେବା କରିବା ଉଚିତ ଏବଂ ପଦାର୍ଥଗୁଡ଼ିକର ସଦୁପଯୋଗ କରିବା ଉଚିତ ॥୮୫୨॥ </p>
<p class="Chapter-End-Text">• • • •</p>
<p class="Text">କେବଳ ଅନ୍ୟମାନଙ୍କ ହିତ ଉଦ୍ଦେଶ୍ୟରେ କର୍ମ କଲେ କର୍ମର ପ୍ରବାହ ସଂସାର ଆଡ଼କୁ ହୋଇଯାଏ ଏବଂ ସାଧକ କର୍ମ-ବନ୍ଧନରୁ ମୁକ୍ତ ହୋଇଯାଏ ॥ ୮୫୩ ॥ </p>
<p class="Chapter-End-Text">• • • •</p>
<p class="Text">ଯିଏ ସର୍ବତ୍ର ପରିପୂର୍ଣ୍ଣ ପରମାତ୍ମାଙ୍କ ସହିତ ଏକତ୍ୱ ଅନୁଭବ କରିବାକୁ ଚାହେଁ, ତା’ର ପ୍ରତ୍ୟେକ ପ୍ରାଣୀର ହିତରେ ପ୍ରୀତି ହେବା ଆବଶ୍ୟକ ॥ ୮୫୪ ॥ </p>
<p class="Chapter-End-Text">• • • •</p>
<p class="Text">ସ୍ଥୂଳ, ସୂକ୍ଷ୍ମ ଓ କାରଣଶରୀର ଦ୍ୱାରା ସମ୍ପାଦିତ ତୀର୍ଥ, ବ୍ରତ, ଦାନ, ତପ, ଚିନ୍ତନ, ଧ୍ୟାନ, ସମାଧି ଇତ୍ୟାଦି ଶୁଭକର୍ମ ସକାମଭାବରେ ଅର୍ଥାତ୍ ନିଜ ପାଇଁ କଲେ ତାହା ‘ପରଧର୍ମ’ ହୋଇଯାଏ ଏବଂ ନିଷ୍କାମଭାବରେ ଅର୍ଥାତ୍ ଅନ୍ୟମାନଙ୍କ ପାଇଁ କଲେ ତାହା ‘ସ୍ୱଧର୍ମ’ ହୋଇଯାଏ ॥ ୮୫୫ ॥ </p>
<p class="Chapter-End-Text">• • • •</p>
<p class="Text"><span>ପଦାର୍ଥଗୁଡ଼ିକର ସବୁଠୁ ଉତ୍ତମ ଉପଯୋଗ ହେଲା</span><span>—</span><span>ସେଗୁଡ଼ିକୁ ଅନ୍ୟମାନଙ୍କ ହିତରେ ବିନିଯୋଗ କରିବା ॥ ୮୫୬ ॥ </span></p>
<p class="Chapter-End-Text">• • • •</p>
<p class="Text">ଯିଏ ଅନ୍ୟମାନଙ୍କ ହିତରେ ରତ, ସେ ହିଁ ଶ୍ରେଷ୍ଠ ପୁରୁଷ ॥ ୮୫୭ ॥ </p>
<p class="Chapter-End-Text">• • • •</p>
<p class="Text"><span>ନିଜ ଜୀବନ ନିଜ ପାଇଁ ଉପଯୋଗୀ ନୁହେଁ, ତାହା ଅନ୍ୟମାନଙ୍କ ହିତ ପାଇଁ ଉପଯୋଗୀ ॥୮୫୮॥ </span></p>
<p class="Chapter-End-Text"><span>• • • •</span></p>
<p class="Text">ଅନ୍ୟର ଦୁଃଖରେ ଦୁଃଖୀ ହେବା ହିଁ ସେବାର ମୂଳ ॥ ୮୫୯ ॥ </p>
<p class="Chapter-End-Text"><span>• • • •</span></p>
<p class="Text">ଭଲ କାର୍ଯ୍ୟ କଲେ ସମାଜର ସେବା ହୋଇଥାଏ। ମନ୍ଦଗୁଣରୁ ମୁକ୍ତ ହୋଇଗଲେ ସମଗ୍ର ବିଶ୍ୱର ସେବା ହୋଇଥାଏ। କାମନାରହିତ ହୋଇଗଲେ ନିଜର ସେବା ହୋଇଥାଏ। ଭଗବାନଙ୍କ ପ୍ରତି ପ୍ରେମ (ଆତ୍ମୀୟତା) ହୋଇଗଲେ ଭଗବାନଙ୍କର ସେବା ହୋଇଥାଏ ॥ ୮୬୦ ॥ </p>
<p class="Chapter-End-Text"><span>• • • •</span></p>
<p class="Text">ଯିଏ ହୃଦୟର ସହିତ ଭଗବାନଙ୍କ ଆଡ଼କୁ ଅଗ୍ରସର ହୁଏ, ତା’ ଦ୍ୱାରା ସ୍ୱାଭାବିକଭାବେ ଅନ୍ୟମାନଙ୍କର ହିତ ହୋଇଥାଏ ॥ ୮୬୧ ॥ </p>
<p class="Chapter-End-Text"><span>• • • •</span></p>
<p class="Text">ସଂସାରରୁ ମିଳିଥିବା ପଦାର୍ଥ କେବଳ ସଂସାରର ସେବା ପାଇଁ ଉଦ୍ଦିଷ୍ଟ, ଆଉ କୌଣସି କାମ ପାଇଁ ନୁହେଁ ॥ ୮୬୨ ॥ </p>
<p class="Chapter-End-Text"><span>• • • •</span></p>
<p class="Text">କୌଣସି ପଦାର୍ଥ ଆମକୁ ଭଲ ଲାଗୁଥିଲେ ତାହାକୁ ନିଜେ ଭୋଗ ନ କରି ବରଂ ତାହାଦ୍ୱାରା ସେବା କରିବା ଉଚିତ ॥ ୮୬୩ ॥ </p>
<p class="Chapter-End-Text"><span>• • • •</span></p>
<p class="Text">ମନୁଷ୍ୟ ସେହିପରି କାର୍ଯ୍ୟ କରିବା ଉଚିତ, ଯେଉଁ କାର୍ଯ୍ୟରେ ତା’ ନିଜର ମଙ୍ଗଳ ହେବା ସଙ୍ଗେ ସଙ୍ଗେ ଦୁନିଆର ମଧ୍ୟ ମଙ୍ଗଳ ହୁଏ ଏବଂ ବର୍ତ୍ତମାନରେ ମଙ୍ଗଳ ହେବା ସଙ୍ଗେ ସଙ୍ଗେ ପରିଣାମରେ ମଧ୍ୟ ମଙ୍ଗଳ ହୁଏ ॥ ୮୬୪ ॥ </p>
<p class="Chapter-End-Text"><span>• • • •</span></p>
<p class="Text">ଶରୀରର ସେବା କଲେ ସଂସାର ସହ ସମ୍ବନ୍ଧ ସ୍ଥାପିତ ହୋଇଯିବ ଏବଂ (ଭଗବାନଙ୍କ ପାଇଁ) ସଂସାରର ସେବା କଲେ ଭଗବାନଙ୍କ ସହିତ ସମ୍ବନ୍ଧ ସ୍ଥାପିତ ହୋଇଯିବ ॥ ୮୬୫ ॥ </p>
<p class="Chapter-End-Text"><span>• • • •</span></p>
<p class="Text">ଯାହା ହୃଦୟରେ ସମସ୍ତଙ୍କ ହିତ ଭାବନା ସ୍ଥାନ ପାଇଥାଏ, ସେ ଭଗବାନଙ୍କ ହୃଦୟରେ ସ୍ଥାନ ପାଏ ॥ ୮୬୬ ॥ </p>
<p class="Chapter-End-Text"><span>• • • •</span></p>
<p class="Text">ପରମାର୍ଥରେ କୌଣସି ଅସୁବିଧା ହୋଇ ନାହିଁ, ବ୍ୟବହାରରେ ହିଁ ଅସୁବିଧା ହୋଇଛି। ତେଣୁ ବ୍ୟବହାରକୁ ସଜାଡ଼ିବା ଉଚିତ। ସ୍ୱାର୍ଥ ଓ ଅଭିମାନ ତ୍ୟାଗ କରି ଅନ୍ୟମାନଙ୍କର ସେବା କଲେ ବ୍ୟବହାର ସଜାଡ଼ି ହୋଇଯାଏ ॥ ୮୬୭ ॥ </p>
<p class="Chapter-End-Text"><span>• • • •</span></p>
<p class="Text">ଅନ୍ୟମାନଙ୍କ ପ୍ରତି ହିତଭାବନା ରଖୁଥିବା ବ୍ୟକ୍ତି ଯେଉଁଠି ରହିଲେ ବି ପରମାତ୍ମାଙ୍କୁ ପାଇ ପାରିବ ॥ ୮୬୮ ॥ </p>
<p class="Chapter-End-Text"><span>• • • •</span></p>
<p class="Text">ଭଗବାନଙ୍କର ସମ୍ମୁଖ ହେବା ପାଇଁ ସଂସାରରୁ ବିମୁଖ ହେବାକୁ ପଡ଼ିବ ଏବଂ ସଂସାରରୁ ବିମୁଖ ହେବା ପାଇଁ ନିଷ୍କାମଭାବରେ ଅନ୍ୟମାନଙ୍କର ସେବା କରିବାକୁ ପଡ଼ିବ ॥ ୮୬୯ ॥ </p>
<p class="Chapter-End-Text"><span>• • • •</span></p>
<p class="Text">ସେବା କରିବା ପାଇଁ ଅଧିକ ପଦାର୍ଥର କାମନା କରିବା ଭୁଲ୍। ଯେତିକି ମିଳିଛି, ସେତିକିରେ ସେବା କରିବା ଆମର ଅଧିକାର ॥ ୮୭୦ ॥ </p>
<p class="Chapter-End-Text"><span>• • • •</span></p>
<p class="Text">ଅନ୍ୟମାନଙ୍କ ପାଇଁ ତୁମେ ଯେପରି କରିବ, ପରିଣାମରେ ତୁମ ପାଇଁ ମଧ୍ୟ ସେହିପରି ହେବ। ଏଣୁ ଅନ୍ୟମାନଙ୍କର ସର୍ବଦା ଭଲ କର ॥ ୮୭୧ ॥ </p>
<p class="Chapter-End-Text"><span>• • • •</span></p>
<p class="Text">ଯିଏ ନିଜର ସ୍ୱାର୍ଥ ଓ ଅଭିମାନ ତ୍ୟାଗ କରି କେବଳ ଅନ୍ୟମାନଙ୍କ ହିତରେ ପ୍ରବୃତ୍ତ ହୋଇଥାଏ, ତା’ର ଜୀବନ ହିଁ ବାସ୍ତବରେ ଜୀବନ ॥ ୮୭୨ ॥ </p>
<p class="Chapter-End-Text"><span>• • • •</span></p>
<p class="Text">ସେବା ପାଇବାକୁ ଚାହୁଁଥିବା ଲୋକଙ୍କ ପାଇଁ ବର୍ତ୍ତମାନ ସମୟ ବହୁତ ଖରାପ, କିନ୍ତୁ ସେବା କରିବାକୁ ଚାହୁଁଥିବା ଲୋକଙ୍କ ପାଇଁ ବର୍ତ୍ତମାନ ସମୟ ବହୁତ ଭଲ ॥ ୮୭୩ ॥</p>
<p class="Chapter-End-Text"><span>• • • •</span></p>
<p class="Text">ମୋର କୌଣସି କ୍ରିୟା ଦ୍ୱାରା କାହାକୁ ହେଲେ ଲେଶମାତ୍ର ଦୁଃଖ ନ ହେଉ<span>—</span>ଏହି ଭାବନା ହିଁ ‘ସେବା’ ॥ ୮୭୪ ॥ </p>
<p class="Chapter-End-Text"><span>• • • •</span></p>
<p class="Text">ନିଷ୍କାମଭାବରେ ଅନ୍ୟମାନଙ୍କର ସେବା କଲେ ବ୍ୟବହାରିକ କାର୍ଯ୍ୟ ସୁନ୍ଦର ହେବା ସଙ୍ଗେ ସଙ୍ଗେ ମମତା ମଧ୍ୟ ନଷ୍ଟ ହୋଇଯାଏ ॥ ୮୭୫ ॥ </p>
<p class="Chapter-End-Text"><span>• • • •</span></p>
<p class="Text">ପରିବାର ଲୋକଙ୍କର ସେବା କଲେ ମୋହ ହୁଏ ନାହିଁ, ମୋହ ହୁଏ ସେମାନଙ୍କ ଠାରୁ କିଛି ନା କିଛି ପାଇବାର ଆଶା ରଖିଲେ ॥ ୮୭୬ ॥ </p>
<p class="Chapter-End-Text"><span>• • • •</span></p>
<p class="Text">ଭଗବାନଙ୍କୁ ପାଇବା ଦ୍ୱାରା ମନୁଷ୍ୟ ସଂସାରର ଯେତେ ମଙ୍ଗଳ କରିପାରେ, କୌଣସି ଦାନପୁଣ୍ୟ ଦ୍ୱାରା ସେତେ କରିପାରେ ନାହିଁ ॥ ୮୭୭ ॥ </p>
<p class="Chapter-End-Text"><span>• • • •</span></p>
<p class="Text">ଆମ ସହିତ ଦ୍ୱେଷଭାବ ରଖୁଥିବା ବ୍ୟକ୍ତିର ସେବା କଲେ ଅଧିକ ଲାଭ ମିଳେ; କାରଣ ସେ କ୍ଷେତ୍ରରେ ଆମ ଦ୍ୱାରା ସେବାଜନିତ ସୁଖର ଭୋଗ ହୋଇପାରେ ନାହିଁ ॥ ୮୭୮ ॥ </p>
<p class="Chapter-End-Text"><span>• • • •</span></p>
<p class="Text">କେବେ ସେବା କରିବାର ସୁଯୋଗ ମିଳିଗଲେ ଆନନ୍ଦିତ ହେବା କଥା ଯେ ଯାହାହେଉ ଭାଗ୍ୟ ଖୋଲିଗଲା ! ॥ ୮୭୯ ॥ </p>
<p class="Chapter-End-Text"><span>• • • •</span></p>
<p class="Text">ସମସ୍ତ ପ୍ରାଣୀଙ୍କ ହିତଠାରୁ ନିଜ ହିତକୁ ଅଲଗା ଭାବିବା ଯୋଗୁଁ ଅହମ୍ ଜୀବିତ ରହିଥାଏ, ଯାହା କି ଭବିଷ୍ୟତରେ ସାଧକ ପାଇଁ ବିଘ୍ନକାରକ ହୋଇଥାଏ। ଏଣୁ ସାଧକ ପ୍ରତ୍ୟେକ କ୍ରିୟା ସଂସାରର ହିତ ଉଦ୍ଦେଶ୍ୟରେ କରିବା ଉଚିତ ॥ ୮୮୦ ॥</p>
<p class="Chapter-End-Text para-style-override-2"><span>• • • •</span><span></span></p>


<p class="Page-Break"> </p>
<p class="Heading" id="toc_marker-52">ସ୍ୱଭାବ</p>
<p class="Text">ସ୍ୱାର୍ଥ ଓ ଅଭିମାନ କାରଣରୁ ବ୍ୟକ୍ତିର ସ୍ୱଭାବ ଖରାପ ହୋଇଯାଏ। ତେଣୁ ସାଧକ ସ୍ୱାର୍ଥ ଓ ଅଭିମାନ ତ୍ୟାଗ କରିବା ନିତାନ୍ତ ଆବଶ୍ୟକ ॥ ୮୮୧ ॥ </p>
<p class="Chapter-End-Text"><span>• • • •</span></p>
<p class="Text">ଭଜନ, ଧ୍ୟାନ ଇତ୍ୟାଦି ସାଧନା କରୁଥିଲେ ମଧ୍ୟ ବର୍ତ୍ତମାନରେ ପ୍ରତ୍ୟକ୍ଷ ଲାଭ ଦେଖା ନ ଯିବାର କାରଣ ହେଲା<span>—</span>ସ୍ୱଭାବର ଅଶୁଦ୍ଧତା। ତେଣୁ ପ୍ରତ୍ୟେକ ସାଧକ ନିଜର ସ୍ୱଭାବ ଶୁଦ୍ଧ କରିବା ପ୍ରତି ବିଶେଷ ଧ୍ୟାନ ଦେବା ଉଚିତ ॥ ୮୮୨ ॥ </p>
<p class="Chapter-End-Text"><span>• • • •</span></p>
<p class="Text">ନିଜ ସ୍ୱଭାବ ଶୁଦ୍ଧ କରିବାଭଳି ଅନ୍ୟ କୌଣସି ଉନ୍ନତି ନାହିଁ ॥ ୮୮୩ ॥ </p>
<p class="Chapter-End-Text"><span>• • • •</span></p>
<p class="Text">ଯାହାର ସ୍ୱଭାବ ମାର୍ଜିତ ହୋଇଯିବ, ତା’ ପାଇଁ ଦୁନିଆ ମାର୍ଜିତ ହୋଇଯିବ ॥ ୮୮୪ ॥ </p>
<p class="Chapter-End-Text"><span>• • • •</span></p>
<p class="Text">ଅନ୍ୟକୁ ଦୁଃଖ ଦେବା ଯାହାର ସ୍ୱଭାବ, ସେ ଅନ୍ୟକୁ ଦୁଃଖ ଦେବା ସଙ୍ଗେ ସଙ୍ଗେ ନିଜେ ମଧ୍ୟ ଦୁଃଖ ପାଇବ ଏବଂ ଅନ୍ୟକୁ ସୁଖ ଦେବା ଯାହାର ସ୍ୱଭାବ, ସେ ଅନ୍ୟକୁ ସୁଖ ଦେବା ସଙ୍ଗେ ସଙ୍ଗେ ନିଜେ ମଧ୍ୟ ସୁଖ ପାଇବ ॥ ୮୮୫ ॥ </p>
<p class="Chapter-End-Text"><span>• • • •</span></p>
<p class="Text">ନିଜର ସ୍ୱଭାବକୁ ମନୁଷ୍ୟ ନିଜେ ହିଁ ମାର୍ଜିତ କରିପାରେ। ଅନ୍ୟମାନେ କେବଳ ତାକୁ ଉପାୟ ବତାଇଦେଇ ପାରିବେ ଏବଂ ସାହାଯ୍ୟ କରି ପାରିବେ ॥ ୮୮୬ ॥ </p>
<p class="Chapter-End-Text"><span>• • • •</span></p>
<p class="Text">ଆମର ସ୍ୱଭାବ ସେତେବେଳେ ମାର୍ଜିତ ହେବା ସମ୍ଭବ ହେବ, ଯେତେବେଳେ ଆମେ ନିଜ ପ୍ରତି ନ୍ୟାୟବିଚାର କରିବୁ (ନିଜକୁ ଶାସନ କରିବୁ) ଏବଂ ଅନ୍ୟକୁ କ୍ଷମା କରିଦେବୁ ॥ ୮୮୭ ॥ </p>
<p class="Chapter-End-Text"><span>• • • •</span></p>
<p class="Text">ସତ୍ସଙ୍ଗ, ସତ୍୷ଶାସ୍ତ୍ର ଓ ସଦ୍୷ବିଚାର ଦ୍ୱାରା ସ୍ୱଭାବ ମାର୍ଜିତ ହୋଇଥାଏ ॥ ୮୮୮ ॥ </p>
<p class="Chapter-End-Text"><span>• • • •</span></p>
<p class="Text">ଯାହାର ସ୍ୱଭାବ ଶୁଦ୍ଧ ହୋଇଯାଏ, ସେ କଦାପି ଅଧୋଗତିକୁ ଯିବ ନାହିଁ ॥ ୮୮୯ ॥ </p>
<p class="Chapter-End-Text"><span>• • • •</span></p>
<p class="Text">‘ପରେ କରିବି’<span>—</span>ଏହି ଭାବନା ଘୋର ପତନକାରକ। ଏପରି ସ୍ୱଭାବର ଲୋକଙ୍କର ଉଦ୍ଧାର ହେବା କଠିନ ॥ ୮୯୦ ॥</p>
<p class="Chapter-End-Text para-style-override-2"><span>• • • •</span><span></span></p>


<p class="Page-Break"> </p>
<p class="Heading" id="toc_marker-53">ସ୍ୱରୂପ</p>
<p class="Text">ସାଧକ ପରିବର୍ତ୍ତନଶୀଳ ଅବସ୍ଥାଗୁଡ଼ିକୁ ନ ଦେଖି ସର୍ବଦା ଅପରିବର୍ତ୍ତନୀୟ ସ୍ୱରୂପ (ସ୍ୱୟଂ)କୁ ଦେଖିବା ଆବଶ୍ୟକ) ॥ ୮୯୧ ॥ </p>
<p class="Chapter-End-Text"><span>• • • •</span></p>
<p class="Text">ସ୍ୱରୂପ ପୂର୍ଣ୍ଣରୂପେ ନିଷ୍କାମ। ସକାମଭାବ ପ୍ରକୃତିର ସମ୍ବନ୍ଧରୁ ଆସିଥାଏ ॥ ୮୯୨ ॥ </p>
<p class="Chapter-End-Text"><span>• • • •</span></p>
<p class="Text">ଶରୀରାଦି ସବୁ ପଦାର୍ଥ ବଦଳିଯାଉଛି ବୋଲି ଅନୁଭବ କରୁଥିବା ସ୍ୱୟଂ (ସ୍ୱରୂପ) କଦାପି ବଦଳେ ନାହିଁ। ତେଣୁ ସ୍ୱୟଂ ବଦଳୁଥିବାର ଅନୁଭବ କାହାରକୁ ହୁଏ ନାହିଁ ॥ ୮୯୩ ॥ </p>
<p class="Chapter-End-Text"><span>• • • •</span></p>
<p class="Text">ଜୀବ ସ୍ୱରୂପତଃ ଅକର୍ତ୍ତା ଓ ସୁଖ-ଦୁଃଖରୁ ମୁକ୍ତ। କେବଳ ପ୍ରମାଦ ଯୋଗୁଁ ସେ କର୍ତ୍ତା ହୋଇଯାଏ ଏବଂ କର୍ମଫଳ ସହିତ ସମ୍ବନ୍ଧ ସ୍ଥାପନ କରି ସୁଖୀ-ଦୁଃଖୀ ହୁଏ ॥ ୮୯୪ ॥ </p>
<p class="Chapter-End-Text"><span>• • • •</span></p>
<p class="Text">କ୍ରିୟା ଓ ପଦାର୍ଥଗୁଡ଼ିକ ସହିତ ସମ୍ବନ୍ଧ ରଖିବାରୁ ହିଁ ନିଜ ସ୍ୱରୂପର ପ୍ରତ୍ୟକ୍ଷ ଅନୁଭବ ହେଉ ନାହିଁ ॥ ୮୯୫ ॥ </p>
<p class="Chapter-End-Text"><span>• • • •</span></p>
<p class="Text">ଆମ ଶରୀର ସଂସାରରେ ସ୍ଥିତ, କିନ୍ତୁ ଆମେ ନିଜେ ପରମାତ୍ମାଙ୍କ ଠାରେ ସ୍ଥିତ ॥ ୮୯୬ ॥ </p>
<p class="Chapter-End-Text"><span>• • • •</span></p>
<p class="Text">ଆମର ସ୍ୱରୂପ ହେଉଛି ସତ୍ତାମାତ୍ର, ଅହମ୍ ଆମର ସ୍ୱରୂପ ନୁହେଁ। ତେଣୁ ଅହମ୍୷କୁ ଛାଡ଼ିଦେଇ ନିଜର ସ୍ୱତଃସିଦ୍ଧ ସତ୍ତାରେ ସ୍ଥିତି ଅନୁଭବ କର ॥ ୮୯୭ ॥ </p>
<p class="Chapter-End-Text"><span>• • • •</span></p>
<p class="Text">ଆମ ସ୍ୱରୂପ ଆମର ନିଜର, ତାହା ପର ନୁହେଁ। ତାହାକୁ ଜାଣିବା ଯଦି କଠିନ ବୋଲି କହିବା, ତେବେ ଆଉ ସହଜ କ’ଣ ? ॥ ୮୯୮ ॥ </p>
<p class="Chapter-End-Text"><span>• • • •</span></p>
<p class="Text">ଆମର ଅସ୍ତିତ୍ୱ (ସତ୍ତା) କୌଣସି ବସ୍ତୁ, ବ୍ୟକ୍ତି ଓ କ୍ରିୟାର ଅଧୀନ ନୁହେଁ ॥ ୮୯୯ ॥ </p>
<p class="Chapter-End-Text"><span>• • • •</span></p>
<p class="Text">ଆମର ସ୍ୱରୁପ ହେଉଛି ସତ୍ତାମାତ୍ର। ସେହି ସତ୍ତାରେ କିଛି ମିଶାଇବା ହିଁ ଅଜ୍ଞାନ ଓ ବନ୍ଧନ ॥୯୦୦॥</p>
<p class="Chapter-End-Text"><span>• • • •</span></p>
<p class="Text">ଆମର ସତ୍ତା (ସ୍ୱରୂପ) ଶରୀରର ଅଧୀନ ନୁହେଁ, ବରଂ ଶରୀର ଆମ ସତ୍ତାର ଅଧୀନ ଅର୍ଥାତ୍ ଆମେ ଶରୀର ବିନା ରହି ପାରିବା, କିନ୍ତୁ ଶରୀର ଆମ ବିନା ରହି ପାରିବ ନାହିଁ ॥ ୯୦୧ ॥</p>
<p class="Chapter-End-Text para-style-override-2"><span>• • • •</span><span></span></p>


<p class="Page-Break"> </p>
<p class="Heading" id="toc_marker-54">ପ୍ରକୀର୍ଣ (ବିବିଧ)</p>
<p class="Text">ସାଧକ ମନରେ ସର୍ବଦା ଏ ଭାବନା ଜାଗ୍ରତ ରହିବା ଉଚିତ ଯେ ସେ ଏଠାକାର ନିବାସୀ ନୁହେଁ, ବରଂ ଭଗବାନଙ୍କ ଅଂଶ ହୋଇଥିବାରୁ ଭଗବଦ୍ଧାମର ନିବାସୀ ॥ ୯୦୨ ॥ </p>
<p class="Chapter-End-Text"><span>• • • •</span></p>
<p class="Text">ନିଜ ଉପାର୍ଜନରେ ଯେପରି ଅନ୍ୟ କାହାର ଲେଶମାତ୍ର ସତ୍ବ ଆସି ନ ଯାଏ, ସେଥିପ୍ରତି ବିଶେଷ ସାବଧାନ ରହିବା ଉଚିତ ॥ ୯୦୩ ॥ </p>
<p class="Chapter-End-Text"><span>• • • •</span></p>
<p class="Text">ଚେତନ ଜଡ଼ ସହିତ ‘ତାଦାତ୍ମ୍ୟ’ କରିନେବାରୁ ସଂକୀର୍ଣ୍ଣତା ଅର୍ଥାତ୍ ଅହଂଭାବ ସୃଷ୍ଟି ହୁଏ। ଅହଂଭାବରୁ ମମତା ଉତ୍ପନ୍ନ ହୁଏ, ଫଳରେ ସମସ୍ତ ବିକାର ସୃଷ୍ଟି ହୁଏ। ମମତାରୁ ‘କାମନା’ ଉତ୍ପନ୍ନ ହୁଏ, ଫଳରେ ଅଶାନ୍ତି ସୃଷ୍ଟି ହୁଏ ॥ ୯୦୪ ॥ </p>
<p class="Chapter-End-Text"><span>• • • •</span></p>
<p class="Text">ସାଧକ ଭାବିବା ଉଚିତ ଯେ ସେ ଯାହା କିଛି କରୁଛି, ସବୁ ଭଗବାନଙ୍କ ପୂଜା ଏବଂ ଯାହା କିଛି ହେଉଛି, ସବୁ ଭଗବାନଙ୍କ ଲୀଳା ॥ ୯୦୫ ॥ </p>
<p class="Chapter-End-Text"><span>• • • •</span></p>
<p class="Text">ଆଜିର ମନୁଷ୍ୟ ପଶୁଠାରୁ ମଧ୍ୟ ନୀଚସ୍ତରକୁ ଚାଲିଯାଉଛି। ପଶୁ କେବଳ ତା’ ଜୀବନବଞ୍ଚିବା ପାଇଁ ଯେତିକି ଜିନିଷ ଦରକାର, ସେତିକି ଗ୍ରହଣ କରେ, ଅନ୍ୟର ସ୍ୱତ୍ୱ ଅପହରଣ କରେ ନାହିଁ; କିନ୍ତୁ ମନୁଷ୍ୟ ଅନ୍ୟର ସ୍ୱତ୍ୱ ଛଡ଼ାଇନେଇ ସଂଗ୍ରହ କରୁଛି ॥ ୯୦୬ ॥ </p>
<p class="Chapter-End-Text"><span>• • • •</span></p>
<p class="Text">ଶରୀରର ଆବଶ୍ୟକତା ପୂରଣ ପାଇଁ ପରମାତ୍ମାଙ୍କ ପକ୍ଷରୁ ବ୍ୟବସ୍ଥା ରହିଛି, କିନ୍ତୁ ତୃଷ୍ଣା ପୂରଣ ପାଇଁ କୌଣସି ବ୍ୟବସ୍ଥା ନାହିଁ ॥ ୯୦୭ ॥ </p>
<p class="Chapter-End-Text"><span>• • • •</span></p>
<p class="Text">ସାଧକ ଯେତେବେଳେ ଦୋଷଗୁଡ଼ିକୁ ଦୋଷରୂପରେ ଦେଖି ସେଥିପାଇଁ ଦୁଃଖୀ ହୋଇଯାଏ, ସେଗୁଡ଼ିକର ଉପସ୍ଥିତି ତା’ ପାଇଁ ଅସହ୍ୟ ହୋଇଯାଏ, ସେତେବେଳେ ଦୋଷଗୁଡ଼ିକ ଆଉ ତିଷ୍ଠି ପାରନ୍ତି ନାହିଁ। ଭଗବାନଙ୍କ କୃପା ସେହି ଦୋଷଗୁଡ଼ିକୁ ଅଚିରେ ନଷ୍ଟ କରିଦିଏ ॥ ୯୦୮ ॥</p>
<p class="Chapter-End-Text"><span>• • • •</span></p>
<p class="Text">ନେତ୍ରଠାରୁ ମନ ଅଧିକ ମନେରଖିଥାଏ, ମନଠାରୁ ବୁଦ୍ଧି ଅଧିକ ମନେ ରଖିଥାଏ ଏବଂ ବୁଦ୍ଧିଠାରୁ ସ୍ୱୟଂ ଅଧିକ ମନେରଖିଥାଏ। ସ୍ୱୟଂ ଯେଉଁ ବିଷୟକୁ ଥରେ ଧାରଣ କରିନିଏ, ତାହା ସବୁଦିନ ପାଇଁ ମନେରହିଯାଏ ॥ ୯୦୯ ॥ </p>
<p class="Chapter-End-Text"><span>• • • •</span></p>
<p class="Text">ନିଜ ନିଜ ପଦବୀ ବା କ୍ଷେତ୍ରରେ ମୁଖ୍ୟ ବୋଲାଉଥିବା ଅଧ୍ୟାପକ, ପ୍ରବଚକ, ଆଚାର୍ଯ୍ୟ, ଗୁରୁ, ନେତା, ଶାସକ, ମହନ୍ତ, କଥାବାଚକ, ପୂଜାରୀ ପ୍ରଭୃତି ସମସ୍ତେ ନିଜ ନିଜ ଆଚରଣରେ ବିଶେଷ ସାବଧାନତା ଅବଲମ୍ବନ କରିବା ନିତାନ୍ତ ଆବଶ୍ୟକ, ଏହାଦ୍ୱାରା ଅନ୍ୟମାନଙ୍କ ଉପରେ ସେମାନଙ୍କର ଉତ୍ତମ ପ୍ରଭାବ ପଡ଼ିବ ॥ ୯୧୦ ॥ </p>
<p class="Chapter-End-Text"><span>• • • •</span></p>
<p class="Text">କିଛି କରିବାକୁ ଚାହୁଁଥିଲେ ସେବା କର, ଜାଣିବାକୁ ଚାହୁଁଥିଲେ ନିଜକୁ ଜାଣ ଏବଂ ମାନିବାକୁ ଚାହୁଁଥିଲେ ପ୍ରଭୁଙ୍କୁ ମାନ। ତିନୋଟିଯାକର ପରିଣାମ ଏକା ହେବ ॥ ୯୧୧ ॥ </p>
<p class="Chapter-End-Text"><span>• • • •</span></p>
<p class="Text">କଲମ ଭଲ ହେଲେ ଲେଖନକାର୍ଯ୍ୟ ଭଲ ହୋଇପାରିବ, କିନ୍ତୁ ଲେଖକ ଭଲ ହୋଇଯିବ ନାହିଁ; ସେହିପରି କରଣ (ଅନ୍ତଃକରଣ) ଶୁଦ୍ଧ ହୋଇଗଲେ କ୍ରିୟା ଶୁଦ୍ଧ ହୋଇଯାଇ ପାରିବ, କିନ୍ତୁ ଏହାଦ୍ୱାରା କର୍ତ୍ତା ଶୁଦ୍ଧ ହୋଇଯିବ ନାହିଁ ॥ ୯୧୨ ॥ </p>
<p class="Chapter-End-Text"><span>• • • •</span></p>
<p class="Text">ଲୋକେ ଆମକୁ ଯେତେ ଭଲ ଭାବୁଛନ୍ତି, ଆମେ ସେତେ ଭଲ ନୋହୁଁ ଏବଂ ଲୋକେ ଆମକୁ ଯେତେ ଖରାପ ଭାବୁଛନ୍ତି, ଆମେ ତା’ଠାରୁ ଅଧିକ ଖରାପ<span>—</span>ଏହି ବାସ୍ତବିକତାକୁ ବୁଝି ‘ଲୋକେ ଆମକୁ ଭଲ ଭାବନ୍ତୁ’ ରୂପକ ଭାବନା ତ୍ୟାଗ କରିଦେବା ଉଚିତ ଏବଂ ନିଜ ଦୃଷ୍ଟିରେ ଯଥାସମ୍ଭବ ଭଲ ମଣିଷ ହେବା ପାଇଁ ଚେଷ୍ଟା କରିବା ଉଚିତ ॥ ୯୧୩ ॥ </p>
<p class="Chapter-End-Text"><span>• • • •</span></p>
<p class="Text">ସଂଯୋଗଜନିତ ସୁଖର ଲାଳସା ଯେତେ କ୍ଷତିକାରକ, ସୁଖ ସେତେ କ୍ଷତିକାରକ ନୁହେଁ। ଶରୀରକୁ ବଞ୍ଚାଇ ରଖିବାର ଭାବନା ଯେତେ କ୍ଷତିକାରକ, ଶରୀର ସେତେ କ୍ଷତିକାରକ ନୁହେଁ। କୌଟୁମ୍ବିକ ମୋହ ଯେତେ କ୍ଷତିକାରକ, କୁଟୁମ୍ବ ସେତେ କ୍ଷତିକାରକ ନୁହେଁ। ଧନର ଲୋଭ ଯେତେ କ୍ଷତିକାରକ, ଧନ ସେତେ କ୍ଷତିକାରକ ନୁହେଁ ॥ ୯୧୪ ॥ </p>
<p class="Chapter-End-Text"><span>• • • •</span></p>
<p class="Text">ଦୃଶ୍ୟମାନ ସଂସାରକୁ ନିଜର ନ ଭାବି ବରଂ ତାହାର ସେବା କରିବା ଉଚିତ ଏବଂ ଅଦୃଶ୍ୟ ପରମାତ୍ମାଙ୍କୁ ନିଜର ଭାବି ତାଙ୍କୁ ସ୍ମରଣ କରିବା ଉଚିତ ॥ ୯୧୫ ॥ </p>
<p class="Chapter-End-Text"><span>• • • •</span></p>
<p class="Text">ମିଳିଥିବା ସଂସାରର ଦୁରୁପଯୋଗ ନ କର, ଜାଣିଥିବା ତତ୍ତ୍ୱର ଅନାଦର ନ କର ଏବଂ ମାନିଥିବା ପରମାତ୍ମାଙ୍କ ପ୍ରତି ସନ୍ଦେହ ନ କର ॥ ୯୧୬ ॥ </p>
<p class="Chapter-End-Text"><span>• • • •</span></p>
<p class="Text">ଆମ ହୃଦୟରେ ଜଡ଼ତା (ଶରୀର ଓ ସଂସାର) ପ୍ରତି ଯେତେ ଆଦରଭାବ ସ୍ଥାନ ପାଇଛି, ପରମାତ୍ମାଙ୍କ ପ୍ରତି ସେତିକି ଅନାଦରଭାବ ହୋଇଯାଇଛି। ଏହି ଅନାଦରଭାବ ହିଁ ଆମର ପତନ କରାଇବା ସଙ୍ଗେ ସଙ୍ଗେ ଆମକୁ ଅଧୋଗତିକୁ ଟାଣିନେବ ॥ ୯୧୭ ॥ </p>
<p class="Chapter-End-Text"><span>• • • •</span></p>
<p class="Text">ନାଶବାନ୍ ପଦାର୍ଥ ପ୍ରତି ଥିବା ମହତ୍ତ୍ୱଭାବ ମନୁଷ୍ୟକୁ ପଦଦଳିତ କରିଦିଏ ଏବଂ ପରମାତ୍ମାଙ୍କ ପ୍ରତି ଥିବା ମହତ୍ତ୍ୱଭାବ ତାକୁ ଉନ୍ନତି ପଥରେ ଆଗେଇନିଏ ॥ ୯୧୮ ॥ </p>
<p class="Chapter-End-Text"><span>• • • •</span></p>
<p class="Text">ଯିଏ ଯେଉଁ ବସ୍ତୁ, ବ୍ୟକ୍ତି ଇତ୍ୟାଦିର ଦୁରୁପଯୋଗ କରେ, ତାକୁ ସେଥିରୁ ବଞ୍ଚିତ ରହିବାର ଦୁଃଖ ଭୋଗିବାକୁ ପଡ଼ିଥାଏ ॥ ୯୧୯ ॥</p>
<p class="Chapter-End-Text"><span>• • • •</span></p>
<p class="Text">ଯିଏ ଆମର ଆପଣାର, ସେ ସବୁଦିନ ପାଇଁ ଆପଣାର ଏବଂ ଯିଏ କେବେ ଆପଣାର ତ କେବେ ଆପଣାର ନୁହେଁ, ସେ କଦାପି ଆପଣାର ନୁହେଁ ॥ ୯୨୦ ॥ </p>
<p class="Chapter-End-Text"><span>• • • •</span></p>
<p class="Text">ଯିଏ ସମସ୍ତଙ୍କର, ସେ ହିଁ ଆମର। ଯିଏ କେବେ କାହାର ହୋଇଥାଏ ତ କେବେ କାହାର ହୋଇ ନ ଥାଏ, ସେ କଦାପି ଆମର ଆପଣାର ହୋଇ ନ ପାରେ ॥ ୯୨୧ ॥ </p>
<p class="Chapter-End-Text"><span>• • • •</span></p>
<p class="Text">ସାଧକର ଯେଉଁ ବସ୍ତୁ, ବ୍ୟକ୍ତି ଇତ୍ୟାଦିରେ ଆକର୍ଷଣ ରହିଥାଏ, ସେଥିରେ ସେ ଭଗବାନଙ୍କୁ ହିଁ ଚିନ୍ତନ କରୁ ॥ ୯୨୨ ॥ </p>
<p class="Chapter-End-Text"><span>• • • •</span></p>
<p class="Text">ସର୍ବତ୍ର ସମରୂପ ପରମାତ୍ମାଙ୍କୁ ଦେଖିବା ସମଦୃଷ୍ଟି ଏବଂ ପ୍ରକୃତି ତଥା ତାହାର କାର୍ଯ୍ୟ (ଶରୀର-ସଂସାର)କୁ ଦେଖିବା ବିଷମଦୃଷ୍ଟି ॥ ୯୨୩ ॥ </p>
<p class="Chapter-End-Text"><span>• • • •</span></p>
<p class="Text">ମନୁଷ୍ୟ ନିଜର କୌଣସି ସଙ୍କଳ୍ପ ନ ରଖି ଭଗବାନଙ୍କ ସଙ୍କଳ୍ପରେ ନିଜର ସଙ୍କଳ୍ପ ମିଶାଇଦେବା ଉଚିତ ଅର୍ଥାତ୍ ଭଗବାନଙ୍କ ବିଧାନରେ ପରମ ପ୍ରସନ୍ନ ରହିବା ଉଚିତ ॥ ୯୨୪ ॥ </p>
<p class="Chapter-End-Text"><span>• • • •</span></p>
<p class="Text">ସର୍ବଦା ଏ ବିଷୟରେ ସାବଧାନ ରହିବା ଦରକାର ଯେ ମୋ ଦ୍ୱାରା କାହାକୁ କୌଣସି ପ୍ରକାର ଦୁଃଖ ହେଉ ନାହିଁ ତ ? କାହାରି କୌଣସି କ୍ଷତି ହେଉ ନାହିଁ ତ ? ॥ ୯୨୫ ॥ </p>
<p class="Chapter-End-Text"><span>• • • •</span></p>
<p class="Text">ଆଜିଠାରୁ ଏହି ନିୟମ ଧାରଣ କରିନିଅ ଯେ କେହି ତୁମ ମନ କଥା ପୂରଣ ନ କଲେ ତୁମେ ଖରାପ ଭାବିବ ନାହିଁ ॥ ୯୨୬ ॥ </p>
<p class="Chapter-End-Text"><span>• • • •</span></p>
<p class="Text">ପରମାତ୍ମାଙ୍କୁ ସଂସାରର ମାଲିକ ମନେକରୁଥିବା ସ୍ଥଳେ ନିଜକୁ ଶରୀରର ମାଲିକ ମନେକରିବା ବିରାଟ ଭୁଲ୍। ଯିଏ ସଂସାରର ମାଲିକ, ସେ ହିଁ ଶରୀରର ମାଲିକ ॥ ୯୨୭ ॥ </p>
<p class="Chapter-End-Text"><span>• • • •</span></p>
<p class="Text">ଶିଶୁ ଯେପରି ସବୁ ଅବସ୍ଥାରେ ମାଆକୁ ଡାକେ, ସେହିପରି ସବୁ ଅବସ୍ଥାରେ ଭଗବାନଙ୍କୁ ଡାକ ॥୯୨୮ ॥ </p>
<p class="Chapter-End-Text"><span>• • • •</span></p>
<p class="Text">ନ୍ୟାୟସଙ୍ଗତ କାମ କରୁଥିବା ବ୍ୟକ୍ତିର ଚିତ୍ତରେ ଶାନ୍ତି ରହିଥାଏ ଏବଂ ଅନ୍ୟାୟପୂର୍ବକ କାମ କରୁଥିବା ବ୍ୟକ୍ତିର ଚିତ୍ତ ଅଶାନ୍ତ ରହିଥାଏ ॥ ୯୨୯ ॥ </p>
<p class="Chapter-End-Text"><span>• • • •</span></p>
<p class="Text">ଯେଉଁ କର୍ମ ଦ୍ୱାରା ନିଜର ଓ ଅନ୍ୟମାନଙ୍କର, ବର୍ତ୍ତମାନରେ ଓ ପରିଣାମରେ ଅହିତ ହୋଇଥାଏ, ସେସବୁ ଅସତ୍-କର୍ମ ବୋଲାଏ ॥ ୯୩୦ ॥ </p>
<p class="Chapter-End-Text"><span>• • • •</span></p>
<p class="Text">ସଂସାରରେ ଯେଉଁ ପଦାର୍ଥ ତୁମ ଅଧିକାରରେ ଅଛି ଓ ମିଳିଛି, ତାହା ମଧ୍ୟ ସବୁଦିନ ପାଇଁ ତୁମ ସାଥିରେ ରହିବ ନାହିଁ, ପୁଣି ଯେଉଁ ପଦାର୍ଥ ଅଧିକାରର ବାହାରେ ଓ ଅପ୍ରାପ୍ତ, ତାହା ପାଇବାକୁ ଆଶା କରି କି ଲାଭ ? ॥ ୯୩୧ ॥ </p>
<p class="Chapter-End-Text"><span>• • • •</span></p>
<p class="Text">କିଛି ଜାଣିବାକୁ ଚାହୁଁଥିଲେ ଅବିନାଶୀକୁ ଜାଣ, ନାଶବାନ୍୷କୁ ଜାଣି କି ଲାଭ ? ॥ ୯୩୨ ॥ </p>
<p class="Chapter-End-Text"><span>• • • •</span></p>
<p class="Text">ବିଚାର କରିବା ଦରକାର ଯେ ଯେଉଁଥିରେ ଆମର ମଙ୍ଗଳ ନିହିତ ଏବଂ ଯାହା ଆମେ କରି ପାରିବା, ସେପରି କାର୍ଯ୍ୟ କରୁଛେ କି ? ॥ ୯୩୩ ॥ </p>
<p class="Chapter-End-Text"><span>• • • •</span></p>
<p class="Text">ବିନାଶୀକୁ ବିନାଶୀ ବୋଲି ବୁଝିବା ଏବଂ ଅବିନାଶୀକୁ ଅବିନାଶୀ ବୋଲି ବୁଝିବା ହିଁ ଯଥାର୍ଥ ଜ୍ଞାନ ॥ ୯୩୪ ॥</p>
<p class="Chapter-End-Text"><span>• • • •</span></p>
<p class="Text">ଯାହାକୁ ସଜାଡ଼ି ପାରିବ ନାହିଁ, ସେପରି ଓଲଟା କାମ କଦାପି କରିବା ଉଚିତ ନୁହେଁ ॥ ୯୩୫ ॥ </p>
<p class="Chapter-End-Text"><span>• • • •</span></p>
<p class="Text">ପ୍ରତ୍ୟେକ ପରିସ୍ଥିତି ଭଗବାନଙ୍କର ଲୀଳା (ଖେଳ)। ତାହାକୁ ଦର୍ଶନ କରି ଆନନ୍ଦମଗ୍ନ ରୁହ ॥୯୩୬॥ </p>
<p class="Chapter-End-Text"><span>• • • •</span></p>
<p class="Text">ଦ୍ୱୈତ ଓ ଅଦ୍ୱୈତ କେବଳ ଧାରଣାମାତ୍ର। ତତ୍ତ୍ୱରେ ଦ୍ୱୈତ ନାହିଁ କି ଅଦ୍ୱୈତ ନାହିଁ ॥ ୯୩୭ ॥ </p>
<p class="Chapter-End-Text">• • • •</p>
<p class="Text">ଆମେ ଯଦି କୌଣସି ଅପରାଧ କରିନାହୁଁ, ଆମର କୃତ୍ୟ ଯଦି ଠିକ୍, ତେବେ ଭୟ ହେବା କଥା ନୁହେଁ। ଭୟ ହେଉଛି ମାନେ ବୁଝିବାକୁ ହେବ ଯେ କେଉଁଠି ହେଲେ କିଛି ଭୁଲ୍ ରହିଛି ଅଥବା ନିଜ ନିର୍ଦ୍ଦୋଷତା ଉପରେ ଦୃଢ଼ ବିଶ୍ୱାସ ନାହିଁ ॥ ୯୩୮ ॥ </p>
<p class="Chapter-End-Text">• • • •</p>
<p class="Text">ପ୍ରତ୍ୟେକ କାର୍ଯ୍ୟର ଆରମ୍ଭରେ ନିଜେ ବିଚାର କରିବା ଉଚିତ ଯେ ‘ଏହା ମୁଁ କାହିଁକି କରୁଛି ?’ ॥ ୯୩୯ ॥ </p>
<p class="Chapter-End-Text">• • • •</p>
<p class="Text">ଭଲ ଓ ମନ୍ଦ ଧାରଣା ଆମର ଦୃଷ୍ଟିକୋଣ। ଭଗବାନଙ୍କ ଦୃଷ୍ଟିରେ ସବୁକିଛି ଭଲ, ମନ୍ଦ ବୋଲି କିଛି ନାହିଁ ॥ ୯୪୦ ॥ </p>
<p class="Chapter-End-Text">• • • •</p>
<p class="Text">ଅନ୍ୟମାନେ ଆମର ଗୁଣ ଦେଖିବାଟା ସେମାନଙ୍କର ସାଧୁତା ଓ ଉଦାରତା, କିନ୍ତୁ ସେହି ଗୁଣକୁ ଆମେ ନିଜର ମାନିନେବା ଆମ ପକ୍ଷେ ସେମାନଙ୍କ ସାଧୁତା ଓ ଉଦାରତାର ଦୁରୁପଯୋଗ ॥ ୯୪୧ ॥ </p>
<p class="Chapter-End-Text">• • • •</p>
<p class="Text"><span>ବିଦ୍ୟାଲାଭ କରିବାର ସବୁଠୁ ଉତ୍ତମ ଉପାୟ ହେଲା</span><span>—</span><span>ଗୁରୁଙ୍କ ଆଜ୍ଞା ପାଳନ ଏବଂ ତାଙ୍କ ପ୍ରସନ୍ନତା ପ୍ରାପ୍ତି। ତାଙ୍କ ପ୍ରସନ୍ନତାରୁ ଯେଉଁ ବିଦ୍ୟା ମିଳେ, ତାହା ଉଦ୍ୟମ ଦ୍ୱାରା ମିଳେ ନାହିଁ ॥ ୯୪୨ ॥ </span></p>
<p class="Chapter-End-Text">• • • •</p>
<p class="Text">ଭଗବାନଙ୍କ ନିକଟରେ ପ୍ରାର୍ଥନା କରିବା ଦ୍ୱାରା ଯେଉଁ କାର୍ଯ୍ୟ ହୋଇପାରେ, ତାହା ବିବେକ-ବିଚାର ଦ୍ୱାରା ହୋଇପାରେ ନାହିଁ ॥ ୯୪୩ ॥ </p>
<p class="Chapter-End-Text">• • • •</p>
<p class="Text">ଭଗବାନ ନ ମିଳିବାର ଦୁଃଖ ସହସ୍ର ସହସ୍ର ସାଂସାରିକ ସୁଖଠାରୁ ବି ମୂଲ୍ୟବାନ୍ ॥ ୯୪୪ ॥ </p>
<p class="Chapter-End-Text">• • • •</p>
<p class="Text">ବୈଦ୍ୟ ଯେଉଁ ଔଷଧ ଦିଅନ୍ତି, ତାହା ଯେପରି ଆମ ପାଇଁ ହିତକର ହୋଇଥାଏ, ଭଗବାନ ଯେଉଁ ବିଧାନ କରନ୍ତି, ତାହା ସେହିପରି ଆମ ପାଇଁ ପରମ ହିତକର ॥ ୯୪୫ ॥ </p>
<p class="Chapter-End-Text">• • • •</p>
<p class="Text">ଗାଈ ଦେହରେ ଘିଅ ଥାଇ ମଧ୍ୟ ତାହା ଯେପରି ତା’ର ରୋଗ ଉପଶମ ପାଇଁ ଉପଯୋଗୀ ହୋଇପାରେ ନାହିଁ, ସେହିପରି ଶିଖାଣିଆ ଜ୍ଞାନ କୌଣସି କାମରେ ଲାଗେ ନାହିଁ ॥ ୯୪୬ ॥ </p>
<p class="Chapter-End-Text">• • • •</p>
<p class="Text"><span>ମୁଁ ‘ଜ୍ଞାନୀ’ ଅଥବା ମୁଁ ‘ଅଜ୍ଞାନୀ’</span><span>—</span><span>ଉଭୟ ପ୍ରକାର ଧାରଣା ଅଜ୍ଞାନୀମାନଙ୍କର ହିଁ ହୋଇଥାଏ ॥୯୪୭॥ </span></p>
<p class="Chapter-End-Text">• • • •</p>
<p class="Text">ଚାରିତ୍ରିକ ସୌନ୍ଦର୍ଯ୍ୟ ହିଁ ପ୍ରକୃତ ସୌନ୍ଦର୍ଯ୍ୟ ॥ ୯୪୮ ॥ </p>
<p class="Chapter-End-Text">• • • •</p>
<p class="Text">କିଛି ସ୍ମରଣ କରିବାକୁ ଚାହୁଁଥିଲେ ଭଗବାନଙ୍କୁ ସ୍ମରଣ କର ଏବଂ କିଛି କରିବାକୁ ଚାହୁଁଥିଲେ ସେବା କର ॥ ୯୪୯ ॥ </p>
<p class="Chapter-End-Text">• • • •</p>
<p class="Text">ପ୍ରକୃତ କଥାକୁ ସ୍ୱୀକାର କରିବା ହିଁ ମନୁଷ୍ୟର ଧର୍ମ ॥ ୯୫୦ ॥ </p>
<p class="Chapter-End-Text">• • • •</p>
<p class="Text"><span>ପ୍ରତ୍ୟେକ ବ୍ୟକ୍ତି ନିଜେ ମାର୍ଜିତ (ସୁସଂସ୍କୃତ) ହୋଇଗଲେ ସମାଜ ଆପେ ଆପେ ମାର୍ଜିତ ହୋଇଯିବ ॥ ୯୫୧ ॥ </span></p>
<p class="Chapter-End-Text"><span>• • • •</span></p>
<p class="Text">ଯଦି ନିଜ ସନ୍ତାନଙ୍କ ଠାରୁ ସୁଖ ଚାହୁଁଥାଅ, ନିଜ ପିତାମାତାଙ୍କୁ ସୁଖ ଦିଅ ଓ ତାଙ୍କର ସେବା କର ॥ ୯୫୨ ॥ </p>
<p class="Chapter-End-Text"><span>• • • •</span></p>
<p class="Text">କାହାର ଅହିତ ଭାବନା କରିବା ଅର୍ଥ ନିଜ ଅହିତକୁ ନିମନ୍ତ୍ରଣ ଦେବା ॥ ୯୫୩ ॥ </p>
<p class="Chapter-End-Text"><span>• • • •</span></p>
<p class="Text">ମନେରଖ, ଭଗବାନଙ୍କର ପ୍ରତ୍ୟେକ ବିଧାନ ତୁମ ପାଇଁ ପରମ ହିତକର ॥ ୯୫୪ ॥ </p>
<p class="Chapter-End-Text"><span>• • • •</span></p>
<p class="Text">କୌଣସି ବିଷୟରେ ନିଜଠାରେ ବିଶେଷତ୍ୱ ଦେଖାଯିବା ହିଁ ପ୍ରକୃତରେ ପରାଧୀନତା ॥ ୯୫୫ ॥ </p>
<p class="Chapter-End-Text"><span>• • • •</span></p>
<p class="Text">ଶେଷରେ ଏକୁଟିଆ ଯିବାକୁ ପଡ଼ିବ, ତେଣୁ ଆଗରୁ ଏକୁଟିଆ ହୋଇଯାଅ ଅର୍ଥାତ୍ ବସ୍ତୁ, ବ୍ୟକ୍ତି ଓ କ୍ରିୟାରୁ ଅସଙ୍ଗ ହୋଇଯାଅ, ଏମାନଙ୍କର ଆଶ୍ରୟ ନ ନିଅ ॥ ୯୫୬ ॥ </p>
<p class="Chapter-End-Text"><span>• • • •</span></p>
<p class="Text">ଗ୍ରହଣ କରିବା ଭଳି ସର୍ବୋତ୍ତମ ବିଷୟଟି ହେଲା<span>—</span>ଭଗବାନଙ୍କୁ ସ୍ମରଣ ରଖିବା ଏବଂ ତ୍ୟାଗ କରିବା ଭଳି ସର୍ବୋତ୍ତମ ବିଷୟଟି ହେଲା<span>—</span>କାମନା ତ୍ୟାଗ କରିବା ॥ ୯୫୭ ॥ </p>
<p class="Chapter-End-Text"><span>• • • •</span></p>
<p class="Text">‘ସନ୍ତୋଷ’ ହେଉଛି ସମାଜସଂସ୍କାରର ମୂଳମନ୍ତ୍ର ॥ ୯୫୮ ॥ </p>
<p class="Chapter-End-Text"><span>• • • •</span></p>
<p class="Text">ଏକତାରେ ଅନେକତା ଓ ଅନେକତାରେ ଏକତା ହେଉଛି ହିନ୍ଦୁଧର୍ମର ବିଶେଷତ୍ୱ ॥ ୯୫୯ ॥ </p>
<p class="Chapter-End-Text"><span>• • • •</span></p>
<p class="Text">ଅସତ୍ୟର ଆଶ୍ରୟ ନେଇଥିବା ବ୍ୟକ୍ତି ଆମର କ୍ଷତି କରି ପାରିବ ନାହିଁ ॥ ୯୬୦ ॥ </p>
<p class="Chapter-End-Text"><span>• • • •</span></p>
<p class="Text">ସଂସାରରେ ଭଗବଦ୍ଭକ୍ତି ପରି ଆଉ କିଛି ମୂଲ୍ୟବାନ୍ ପଦାର୍ଥ ନାହିଁ ॥ ୯୬୧ ॥ </p>
<p class="Chapter-End-Text"><span>• • • •</span></p>
<p class="Text">ପରିସ୍ଥିତିକୁ ପରିବର୍ତ୍ତନ କରିବାର ଉଦ୍ୟମ ନିଷ୍ଫଳ ହୁଏ ଏବଂ ତାହାକୁ ସଦୁପଯୋଗ କରିବାର ଉଦ୍ୟମ ସଫଳ ହୁଏ ॥ ୯୬୨ ॥</p>
<p class="Chapter-End-Text"><span>• • • •</span></p>
<p class="Text">ମନୁଷ୍ୟ ଯେତେ ଅଧିକ ଆବଶ୍ୟକତା ସୃଷ୍ଟି କରେ, ସେ ସେତେ ପରାଧୀନ ହୋଇଯାଏ ॥ ୯୬୩ ॥ </p>
<p class="Chapter-End-Text"><span>• • • •</span></p>
<p class="Text">ବଡ଼ ଆଶ୍ଚର୍ଯ୍ୟର କଥା ଯେ ପରମାତ୍ମାଙ୍କ ପ୍ରଦତ୍ତ ଜିନିଷ ପ୍ରିୟ ଲାଗୁଛି, ଅଥଚ ପରମାତ୍ମା ପ୍ରିୟ ଲାଗୁ ନାହାନ୍ତି ! ॥ ୯୬୪ ॥ </p>
<p class="Chapter-End-Text"><span>• • • •</span></p>
<p class="Text">ଲୋକେ ଆମକୁ ଭଲ ଭାବନ୍ତୁ ବା ମନ୍ଦ ଭାବନ୍ତୁ, ଭଲ ବୋଲି ଜାଣନ୍ତୁ ବା ନ ଜାଣନ୍ତୁ, ଭଲ କହନ୍ତୁ ବା ନ କହନ୍ତୁ, କିନ୍ତୁ ଆମର ଭାବନା ଭଲ ହୋଇଲେ ଆମ ଚିତ୍ତ ସର୍ବଦା ପ୍ରସନ୍ନ ରହିବ ଏବଂ ମୃତ୍ୟୁପରେ ସଦ୍୷ଗତି ହେବ ॥ ୯୬୫ ॥ </p>
<p class="Chapter-End-Text"><span>• • • •</span></p>
<p class="Text">କୌଣସି ଖରାପ ଚିନ୍ତନ ଆସିଲେ ସାବଧାନ ହୋଇ ବିଚାର କର ଯେ ଏହିକ୍ଷଣି ଯଦି ମୃତ୍ୟୁ ହୋଇଯାଏ, କି ଗତି ହେବ ? ସବୁ ସମୟରେ ଯଦି ପ୍ରଭୁଙ୍କର ସ୍ମରଣ ହେଉଥାଏ, ତେବେ ମୃତ୍ୟୁ ଯେତେବେଳେ ହେଲେ ବି କୌଣସି ଚିନ୍ତା ନାହିଁ ॥ ୯୬୬ ॥ </p>
<p class="Chapter-End-Text"><span>• • • •</span></p>
<p class="Text">ବ୍ୟକ୍ତିଗତ ଜୀବନ ଖରାପ ହୋଇଗଲେ ସାରା ସମାଜ ଖରାପ ହୋଇଯାଏ ଏବଂ ବ୍ୟକ୍ତିଗତ ଜୀବନ ମାର୍ଜିତ ହୋଇଗଲେ ସାରା ସମାଜ ମାର୍ଜିତ ହୋଇଯାଏ; କାରଣ ବ୍ୟକ୍ତିମାନଙ୍କର ସମଷ୍ଟି ହିଁ ସମାଜ ॥ ୯୬୭ ॥ </p>
<p class="Chapter-End-Text"><span>• • • •</span></p>
<p class="Text">ଭଗବାନଙ୍କ ବିୟୋଗଜନିତ ଦୁଃଖ (ବିରହ) ସାଂସାରିକ ସୁଖଠାରୁ ମଧ୍ୟ ଅଧିକ ଆନନ୍ଦପ୍ରଦ ॥୯୬୮॥ </p>
<p class="Chapter-End-Text"><span>• • • •</span></p>
<p class="Text">ଯାହାର ଭଗବାନ, ଶାସ୍ତ୍ର, ଗୁରୁଜନ ଓ ଜଗତ ପ୍ରତି ଭୟ ରହେ, ସେ ବାସ୍ତବରେ ନିର୍ଭୟ ହୋଇଯାଏ ॥ ୯୬୯ ॥ </p>
<p class="Chapter-End-Text"><span>• • • •</span></p>
<p class="Text">ଯିଏ ସଦାକାଳରୁ ଆମଠାରୁ ଅଲଗା, ସେ ହିଁ ଅଲଗା ହେବ ଏବଂ ଯିଏ ସଦାକାଳରୁ ଆମକୁ ମିଳିଛି, ସେ ହିଁ ମିଳିବ ॥ ୯୭୦ ॥ </p>
<p class="Chapter-End-Text"><span>• • • •</span></p>
<p class="Text">ଅନ୍ୟର ପ୍ରସନ୍ନତାରୁ ମିଳିଥିବା ପଦାର୍ଥ ଦୁଗ୍ଧ ପରି, ମାଗିକରି ନିଆଯାଇଥିବା ପଦାର୍ଥ ପାଣି ପରି ଏବଂ ଅନ୍ୟର ହୃଦୟକୁ କଷ୍ଟ ଦେଇ ନିଆଯାଇଥିବା ପଦାର୍ଥ ରକ୍ତ ପରି ॥ ୯୭୧ ॥</p>
<p class="Chapter-End-Text"><span>• • • •</span></p>
<p class="Text">ଭୁଲ୍ ପାଇଁ ଚିନ୍ତା ଓ ପଶ୍ଚାତ୍ତାପ ନ କରି ଭବିଷ୍ୟତରେ ଯେପରି ଆଉ ସେଭଳି ଭୁଲ୍ ନ ହେବ, ସେଥିପ୍ରତି ସାବଧାନ ହୋଇଯାଅ ॥ ୯୭୨ ॥ </p>
<p class="Chapter-End-Text"><span>• • • •</span></p>
<p class="Text">ବିନାଶଶୀଳ ଜିନିଷର କ୍ଷଣେମାତ୍ର ବି ସ୍ଥାୟିତ୍ୱ ନାହିଁ ॥ ୯୭୩ ॥</p>
<p class="Chapter-End-Text"><span>• • • •</span></p>
<p class="Text">ବ୍ୟକ୍ତିତ୍ୱର ଅଭିମାନ ଯୋଗୁଁ ହିଁ ନିଜଠାରେ ବିଶେଷତ୍ୱ ଦେଖାଯାଏ ॥ ୯୭୪ ॥ </p>
<p class="Chapter-End-Text"><span>• • • •</span></p>
<p class="Text">ପଦାର୍ଥଗୁଡ଼ିକ ବିନା ଆମେ ରହି ପାରିବା। ଯାହା ବିନା ଆମେ ରହି ପାରିବା, ତାହାର ପୁଣି ଗୋଲାମ ହେବା କାହିଁକି ? ॥ ୯୭୫ ॥ </p>
<p class="Chapter-End-Text"><span>• • • •</span></p>
<p class="Text">ଶରୀର ନିକଟତର ଓ ପରମାତ୍ମା ଦୂରତର ମନେ ହେବା ‘ଅଜ୍ଞାନ’ ଅଟେ। କାରଣ ଶରୀର ନିତ୍ୟ ଅପ୍ରାପ୍ତ ଏବଂ ପରମାତ୍ମା ନିତ୍ୟପ୍ରାପ୍ତ। ଶରୀର ସହିତ ଆମର କ୍ଷଣେମାତ୍ର ସଂଯୋଗ ହୁଏ ନାହିଁ ଏବଂ ପରମାତ୍ମାଙ୍କ ଠାରୁ କ୍ଷଣକ ପାଇଁ ମଧ୍ୟ ବିୟୋଗ ହୁଏ ନାହିଁ ॥ ୯୭୬ ॥ </p>
<p class="Chapter-End-Text"><span>• • • •</span></p>
<p class="Text">ଶରୀରକୁ ସଂସାରରୁ ଏବଂ ନିଜକୁ ପରମାତ୍ମାଙ୍କ ଠାରୁ ଅଲଗା ମାନିବା ବିରାଟ ଭୁଲ୍ ॥ ୯୭୭ ॥ </p>
<p class="Chapter-End-Text"><span>• • • •</span></p>
<p class="Text">ପ୍ରକୃତ ଧର୍ମାତ୍ମା ପୁରୁଷଙ୍କର କୌଣସି ଜିନିଷ ପ୍ରତି ପ୍ରୟୋଜନ ରହେ ନାହିଁ, ବରଂ ଦୁନିଆ ତାଙ୍କୁ ପ୍ରୟୋଜନୀୟ ମନେକରେ ॥ ୯୭୮ ॥ </p>
<p class="Chapter-End-Text"><span>• • • •</span></p>
<p class="Text">ମନୁଷ୍ୟ ଯଦି ତା’ ବିବେକର ଆଦର ନ କରେ, ତେବେ ତା’ର ବିବେକ ଲୁପ୍ତ ହୋଇଯାଏ ଏବଂ ଯଦି ଆଦର କରେ ତେବେ ବିବେକ ଏତେ ବୃଦ୍ଧି ପାଇଥାଏ ଯେ ଶାସ୍ତ୍ର ତଥା ଗୁରୁଙ୍କ ବିନା ମଧ୍ୟ ସେହି ବିବେକ ତାକୁ ପରମାତ୍ମାଙ୍କ ନିକଟରେ ପହଞ୍ଚାଇ ଦେଇପାରେ ॥ ୯୭୯ ॥ </p>
<p class="Chapter-End-Text"><span>• • • •</span></p>
<p class="Text">ଆମେ ଯେହେତୁ ସମସ୍ତଙ୍କ କଥା ମାନୁ ନାହେଁ, ତେଣୁ କେହି ଆମ କଥା ନ ମାନିଲେ ଆମକୁ ଖରାପ ଲାଗିବା ଉଚିତ ନୁହେଁ ॥ ୯୮୦ ॥ </p>
<p class="Chapter-End-Text"><span>• • • •</span></p>
<p class="Text">ଅନ୍ତରରେ ଲୋଭ ନ ଥିଲେ ଆବଶ୍ୟକ ପଦାର୍ଥ ଆପେ ଆପେ ମିଳିଯାଏ। ପଦାର୍ଥର ଲୋଭ ହିଁ ପଦାର୍ଥ ପ୍ରାପ୍ତିରେ ବିଘ୍ନ ସୃଷ୍ଟି କରିଥାଏ ॥ ୯୮୧ ॥ </p>
<p class="Chapter-End-Text"><span>• • • •</span></p>
<p class="Text">କୌଣସି ବ୍ୟକ୍ତିକୁ ଅନାଦର କରିବା ଉଚିତ ନୁହେଁ। ଏହାଦ୍ୱାରା ଆମ ନିଜର ହିଁ ଅନାଦର ହୋଇଥାଏ; କାରଣ ସମଗ୍ର ଜଗତ ଈଶ୍ୱରଙ୍କର ସ୍ୱରୂପ ହୋଇଥିବାରୁ ଆମେ ପରସ୍ପର ସହ ଅଭିନ୍ନ ॥ ୯୮୨ ॥ </p>
<p class="Chapter-End-Text"><span>• • • •</span></p>
<p class="Text">ଭାରତଭୂମିରେ ଜନ୍ମ ପାଇ ଯଦି ମନୁଷ୍ୟ ଭଗବତ୍୷ମାର୍ଗରେ ଅଗ୍ରସର ନ ହେଲା, ତେବେ ଏହା ବଡ଼ ଦୁଃଖ ଓ ଆଶ୍ଚର୍ଯ୍ୟର କଥା ! କାରଣ କେବଳ ମୁକ୍ତ ହେବା ପାଇଁ ଭାରତଭୂମିରେ ଜନ୍ମ ମିଳିଥାଏ। ସେଥିପାଇଁ ଦେବତାମାନେ ମଧ୍ୟ ଏଠାରେ ଜନ୍ମ ନେବାକୁ ଚାହିଁଥାନ୍ତି ॥ ୯୮୩ ॥ </p>
<p class="Chapter-End-Text"><span>• • • •</span></p>
<p class="Text">ଧର୍ମର ମୂଳ ହେଉଛି ସ୍ୱାର୍ଥତ୍ୟାଗ ଓ ଅନ୍ୟମାନଙ୍କ ହିତସାଧନ ॥ ୯୮୪ ॥ </p>
<p class="Chapter-End-Text"><span>• • • •</span></p>
<p class="Text">ଧର୍ମ ଅନୁସାରେ ନିଜେ ଆଚରଣ କରିବା ଭଳି ଧର୍ମପ୍ରଚାରର ଅନ୍ୟ କୌଣସି ଉତ୍କୃଷ୍ଟ ପ୍ରଣାଳୀ ନାହିଁ ॥ ୯୮୫ ॥ </p>
<p class="Chapter-End-Text"><span>• • • •</span></p>
<p class="Text">କାହାକୁ ‘ଆଶୀର୍ବାଦ’ ଦିଅନ୍ତୁ ନ କହି ଆଶୀର୍ବାଦ ପାଇବାର ପାତ୍ର ହେବା ଉଚିତ ॥ ୯୮୬ ॥ </p>
<p class="Chapter-End-Text"><span>• • • •</span></p>
<p class="Text">ବର୍ତ୍ତମାନକୁ ସଜାଡ଼ିବା ଉଚିତ। ବର୍ତ୍ତମାନକୁ ସଜାଡ଼ିଦେଲେ ଭୂତ ଓ ଭବିଷ୍ୟତ ଆପେ ଆପେ ସଜାଡ଼ି ହୋଇଯିବ ॥ ୯୮୭ ॥ </p>
<p class="Chapter-End-Text"><span>• • • •</span></p>
<p class="Text">ଦୁଃଖୀ ବ୍ୟକ୍ତି ହିଁ ଅନ୍ୟକୁ ଦୁଃଖ ଦିଏ। ପରାଧୀନ ବ୍ୟକ୍ତି ହିଁ ଅନ୍ୟକୁ ନିଜର ଅଧୀନ କରେ ॥୯୮୮॥ </p>
<p class="Chapter-End-Text"><span>• • • •</span></p>
<p class="Text">ଅଜ୍ଞାନୀ ତ ଅତୀତକୁ ସ୍ୱପ୍ନ ପରି ଭାବିଥାଏ, କିନ୍ତୁ ଜ୍ଞାନୀ (ବିବେକୀ) ବର୍ତ୍ତମାନକୁ ମଧ୍ୟ ସ୍ୱପ୍ନ ପରି ଭାବେ ॥ ୯୮୯ ॥</p>
<p class="Chapter-End-Text"><span>• • • •</span></p>
<p class="Text">ବସ୍ତୁର କୌଣସି ମହତ୍ତ୍ୱ ନାହିଁ, ତାହାକୁ ସଦୁପଯୋଗ କରିବା ମହତ୍ତ୍ୱପୂର୍ଣ୍ଣ ॥ ୯୯୦ ॥ </p>
<p class="Chapter-End-Text"><span>• • • •</span></p>
<p class="Text">ଭଗବାନଙ୍କୁ ଆବଶ୍ୟକ ଅନୁଭବ କରିବା ହିଁ ଅସଲି ପ୍ରାର୍ଥନା ॥ ୯୯୧ ॥ </p>
<p class="Chapter-End-Text"><span>• • • •</span></p>
<p class="Text">ଅସତ୍ ପଦାର୍ଥର ଲୋଭ ଅସତ୍ ପଦାର୍ଥକୁ ପାଇବାରେ ବିଘ୍ନକାରକ ହୋଇଥିବା ସ୍ଥଳେ ସତ୍୷ର ଲୋଭ ସତ୍୷କୁ ପାଇବାରେ ସହାୟକ ହୋଇଥାଏ ॥ ୯୯୨ ॥ </p>
<p class="Chapter-End-Text"><span>• • • •</span></p>
<p class="Text">ଶରୀରନିର୍ବାହ ସମ୍ବନ୍ଧୀୟ ପ୍ରତ୍ୟେକ କାର୍ଯ୍ୟରେ ଯେପରି ଅତି କମ୍ ଜିନିଷ ଓ କମ୍ ସମୟ ଖର୍ଚ୍ଚ ହେବ, ସେଥିପ୍ରତି ସାବଧାନ ରହିବା ଉଚିତ ॥ ୯୯୩ ॥ </p>
<p class="Chapter-End-Text"><span>• • • •</span></p>
<p class="Text">“ପର” (ପ୍ରକୃତି)ର ଅଧୀନତା ପରାଧୀନତା ଏବଂ ‘ପରକୀୟ’ (ଭୋଗ)ର ଅଧୀନତା ପରମ ପରାଧୀନତା ‘ସ୍ୱ’ (ସ୍ୱରୂପ)ର ଅଧୀନତା ସ୍ୱାଧୀନତା ଏବଂ ‘ସ୍ୱକୀୟ’ (ପରମାତ୍ମା)ଙ୍କର ଅଧୀନତା ପରମ ସ୍ୱାଧୀନତା ॥ ୯୯୪ ॥ </p>
<p class="Chapter-End-Text"><span>• • • •</span></p>
<p class="Text">ସିନେମା ବା ଟି. ଭି. ଦେଖିବା ଦ୍ୱାରା ଚାରିପ୍ରକାର କ୍ଷତି ହୋଇଥାଏ<span>—</span>୧. ଚରିତ୍ର ନଷ୍ଟ, ୨. ସମୟ ନଷ୍ଟ, ୩. ନେତ୍ରଶକ୍ତି ନଷ୍ଟ ଏବଂ ୪. ଧନ ନଷ୍ଟ ॥ ୯୯୫ ॥ </p>
<p class="Chapter-End-Text"><span>• • • •</span></p>
<p class="Text">କିଛି କଲେ ପ୍ରକୃତିରେ ସ୍ଥିତି ହୋଇଥାଏ ଏବଂ କିଛି ନ କଲେ ପରମାତ୍ମାଙ୍କ ଠାରେ ସ୍ଥିତି ହୋଇଥାଏ ॥ ୯୯୬ ॥ </p>
<p class="Chapter-End-Text"><span>• • • •</span></p>
<p class="Text">ଯେପରି ଗୋଳିଆ ପାଣି ସ୍ଥିର ହୋଇଗଲେ ସେଥିରେ ମିଶି ରହିଥିବା ମାଟି ଅଂଶ ଆପେ ଆପେ ତଳଭାଗରେ ବସିଯାଏ, ସେହିପରି ବାଣୀ, ମନ ଓ ବୁଦ୍ଧି ଚୁପ୍ (ଶାନ୍ତ, କ୍ରିୟାରହିତ) ହୋଇଗଲେ ସମସ୍ତ ବିକାର ଆପେ ଆପେ ଶାନ୍ତ ହୋଇଯାଏ, ଅହମ୍ ନଷ୍ଟ ହୋଇଯାଏ ଏବଂ ବାସ୍ତବିକ ତତ୍ତ୍ୱର ଅନୁଭବ ହୋଇଯାଏ ॥ ୯୯୭ ॥ </p>
<p class="Chapter-End-Text"><span>• • • •</span></p>
<p class="Text">ଯେଉଁମାନେ ନିଜେ ଭଲ ନୁହନ୍ତି ଏବଂ ଅନ୍ୟର ଭଲ କରିବା ଯେଉଁମାନଙ୍କର ସ୍ୱଭାବ ନୁହେଁ, ସେମାନଙ୍କୁ ଆଜିର ଯୁଗ ଭଲ ଦେଖାଯାଏ ନାହିଁ ! ॥ ୯୯୮ ॥ </p>
<p class="Chapter-End-Text"><span>• • • •</span></p>
<p class="Text">ବ୍ୟକ୍ତିକୁ ଅନ୍ୟମାନଙ୍କ ଅପେକ୍ଷା ନିଜଠାରେ ବିଶେଷତ୍ୱ ଦେଖାଯାଉଥିବା ପର୍ଯ୍ୟନ୍ତ ସେ ସାଧକ ହୋଇପାରେ, କିନ୍ତୁ ସିଦ୍ଧ ନୁହେଁ ॥ ୯୯୯ ॥ </p>
<p class="Chapter-End-Text"><span>• • • •</span></p>
<p class="Text para-style-override-2">ପରମାତ୍ମା ‘ପ୍ରାପ୍ତ’ ଓ ସଂସାର ‘ପ୍ରତୀତି’। ଯିଏ ମିଳେ, କିନ୍ତୁ ଦେଖାଯାଏ ନାହିଁ, ତାହାକୁ ‘ପ୍ରାପ୍ତ’ କହନ୍ତି; ଯିଏ ଦେଖାଯାଏ, କିନ୍ତୁ ମିଳେ ନାହିଁ, ତାହାକୁ ‘ପ୍ରତୀତି’ କହନ୍ତି ॥ ୧୦୦୦ ॥<span class="char-style-override-6"></span></p>


<p class="Page-Break"> </p>
<p class="First-End-Page-text" id="toc_marker-55" xml:lang="en-GB">ଶେଷ ପୃଷ୍ଠା</p>

