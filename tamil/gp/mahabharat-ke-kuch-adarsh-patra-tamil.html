
<p class="First-End-Page-text para-style-override-1" id="toc_marker-1"><span class="char-style-override-1">முதல் பக்கம்</span></p>
<p class="Titel-Page---Shri-Hari">॥ ஸ்ரீஹரி: ॥</p>
<p class="Title-Page---Book-Name">மகாபாரதத்தில் சில உன்னத பாத்திரங்கள்</p>
<p class="Title-Page---Book-Name-Hindi" xml:lang="hi-IN">महाभारतके कुछ आदर्श पात्र – तमिल</p>
<p class="Title-Page---Tvamev-mata--Hindi">த்வமேவ மாதா ச பிதா த்வமேவ</p>
<p class="Title-Page---Tvamev-mata--Hindi">த்வமேவ ப<span class="char-style-override-2">3</span>ந்து<span class="char-style-override-2">4</span>ஶ்ச ஸகா<span class="char-style-override-2">2</span> த்வமேவ ।</p>
<p class="Title-Page---Tvamev-mata--Hindi">த்வமேவ வித்<span class="char-style-override-2">3</span>யா த்<span class="char-style-override-2">3</span>ரவிணம் த்வமேவ</p>
<p class="Title-Page---Tvamev-mata--Hindi para-style-override-2">த்வமேவ ஸர்வம் மம தே<span class="char-style-override-2">3</span>வதே<span class="char-style-override-2">3</span>வ ॥</p>
<p class="Title-Page---Tvamev-mata---Tamil">ஆருயிர் அன்னையும் நீயே, அருமை தந்தையும் நீயே,</p>
<p class="Title-Page---Tvamev-mata---Tamil">உறவும் சுற்றமும் நீயே, உற்ற நண்பனும் நீயே,</p>
<p class="Title-Page---Tvamev-mata---Tamil">கற்கும் கல்வியும் நீயே, சேர்க்கும் செல்வமும் நீயே,</p>
<p class="Title-Page---Tvamev-mata---Tamil para-style-override-3">அனைத்தும் ஆன எந்தன் ஆதிதேவனும் நீயே!</p>
<p class="Title-Page---Sub-heading"><span class="char-style-override-3">ஆக்கியோர்</span></p>
<p class="Title-Page---Author-Name">மேன்மைமிகு ஸ்ரீ ஜயதயால்ஜீ கோயந்தகா</p>
<p class="Title-Page---Gita-Seva-Trust para-style-override-4" xml:lang="hi-IN">கீதா சேவா டிரஸ்ட்<span></span></p>


<p class="Page-Break">॥ ஸ்ரீஹரி: ॥</p>
<p class="Heading" id="toc_marker-3">தேவநாகரி எழுத்துக்கள்</p>
<p class="Sub-Heading">(சில குறிப்புகள்)</p>
<p class="Text">ஒரு மொழியின் சொல்லை இன்னொரு மொழியின் எழுத்துக்களால் எழுதுவதை எழுத்துப்பெயர்ப்பு <span class="char-style-override-5">(Transliteration)</span> என்று அழைக்கிறோம். ஒரு மொழியிலுள்ள சொல்லின் பொருளை மற்றொரு மொழியில் கூறுவதை மொழிபெயர்ப்பு <span class="char-style-override-5">(Translation)</span> என்று அழைக்கிறோம்.</p>
<p class="Text">சம்ஸ்கிருதச் சொற்களைப் பிழையின்றி உச்சரிக்க, முறையாக சம்ஸ்கிருதம் கற்றவர்களிடமிருந்து அறிந்துகொள்ள முயற்சிக்க வேண்டும். ஆங்கில எழுத்துக்களின் துணைகொண்டு <span class="char-style-override-5">2, 3, 4</span> என்னும் குறியீடுகளுடன் சம்ஸ்கிருத எழுத்துக்களுக்கு நிகரான தமிழ் ஒலி வடிவங்கள் இங்கு தரப்பட்டுள்ளன.</p>
<p class="Shlok para-style-override-5"><span class="char-style-override-6">अ</span><span class="char-style-override-7"> </span><span class="char-style-override-8">அ</span><span class="char-style-override-9">, </span><span class="char-style-override-6">आ</span><span class="char-style-override-7"> </span><span class="char-style-override-8">ஆ</span><span class="char-style-override-9">, </span><span class="char-style-override-6">इ</span><span class="char-style-override-7"> </span><span class="char-style-override-8">இ</span><span class="char-style-override-9">, </span><span class="char-style-override-6">ई</span><span class="char-style-override-7"> </span><span class="char-style-override-8">ஈ</span><span class="char-style-override-9">, </span><span class="char-style-override-6">उ</span><span class="char-style-override-7"> </span><span class="char-style-override-8">உ</span><span class="char-style-override-9">, </span><span class="char-style-override-6">ऊ</span><span class="char-style-override-7"> </span><span class="char-style-override-8">ஊ</span><span class="char-style-override-9">, </span><span class="char-style-override-6">ऋ</span><span class="char-style-override-7"> </span><span class="char-style-override-8">ரி</span><span class="char-style-override-9">, </span><span class="char-style-override-6">ॠ</span><span class="char-style-override-7"> </span><span class="char-style-override-8">ரீ</span><span class="char-style-override-9">, </span><span class="char-style-override-6">ऌ</span><span class="char-style-override-7"> </span><span class="char-style-override-8">ல்ரு</span><span class="char-style-override-10">॒</span><span class="char-style-override-9">, </span><span class="char-style-override-6">ए</span><span class="char-style-override-7"> </span><span class="char-style-override-8">ஏ</span><span class="char-style-override-9">, </span><span class="char-style-override-6">ऐ</span><span class="char-style-override-7"> </span><span class="char-style-override-8">ஐ</span><span class="char-style-override-9">, </span><span class="char-style-override-6">ओ</span><span class="char-style-override-7"> </span><span class="char-style-override-8">ஓ</span><span class="char-style-override-9">, </span><span class="char-style-override-6">औ</span><span class="char-style-override-7"> </span><span class="char-style-override-8">ஔ</span><span class="char-style-override-11"></span></p>
<p class="Shlok para-style-override-5"><span class="char-style-override-6">क</span><span class="char-style-override-7"> </span><span class="char-style-override-8">க</span><span class="char-style-override-12">(ka)</span><span class="char-style-override-9">, </span><span class="char-style-override-6">ख</span><span class="char-style-override-7"> </span><span class="char-style-override-8">க</span><span class="char-style-override-13">2</span><span class="char-style-override-12">(kka)</span><span class="char-style-override-9">, </span><span class="char-style-override-6">ग</span><span class="char-style-override-7"> </span><span class="char-style-override-8">க</span><span class="char-style-override-13">3</span><span class="char-style-override-12">(ga)</span><span class="char-style-override-9">, </span><span class="char-style-override-6">घ</span><span class="char-style-override-7"> </span><span class="char-style-override-8">க</span><span class="char-style-override-13">4</span><span class="char-style-override-12">(gha)</span><span class="char-style-override-9">, </span><span class="char-style-override-6">ङ</span><span class="char-style-override-7"> </span><span class="char-style-override-8">ங</span><span class="char-style-override-9">, </span><span class="char-style-override-6">च</span><span class="char-style-override-7"> </span><span class="char-style-override-8">ச</span><span class="char-style-override-12">(ca)</span><span class="char-style-override-9">, </span><span class="char-style-override-6">छ</span><span class="char-style-override-7"> </span><span class="char-style-override-8">ச</span><span class="char-style-override-13">2</span><span class="char-style-override-12">(cha)</span><span class="char-style-override-9">, </span><span class="char-style-override-6">ज</span><span class="char-style-override-7"> </span><span class="char-style-override-8">ஜ</span><span class="char-style-override-12">(ja)</span><span class="char-style-override-9">, </span><span class="char-style-override-6">झ</span><span class="char-style-override-7"> </span><span class="char-style-override-8">ஜ</span><span class="char-style-override-10">॒</span><span class="char-style-override-12">(jha)</span><span class="char-style-override-9">, </span><span class="char-style-override-6">ञ</span><span class="char-style-override-7"> </span><span class="char-style-override-8">ஞ</span><span class="char-style-override-9">, </span><span class="char-style-override-6">ट</span><span class="char-style-override-7"> </span><span class="char-style-override-8">ட</span><span class="char-style-override-12">(ta)</span><span class="char-style-override-9">, </span><span class="char-style-override-6">ठ</span><span class="char-style-override-7"> </span><span class="char-style-override-8">ட</span><span class="char-style-override-13">2</span><span class="char-style-override-12">(tta)</span><span class="char-style-override-9">, </span><span class="char-style-override-6">ड</span><span class="char-style-override-7"> </span><span class="char-style-override-8">ட</span><span class="char-style-override-13">3</span><span class="char-style-override-12">(da)</span><span class="char-style-override-9">, </span><span class="char-style-override-6">ढ</span><span class="char-style-override-7"> </span><span class="char-style-override-8">ட</span><span class="char-style-override-13">4</span><span class="char-style-override-12">(dda)</span><span class="char-style-override-9">, </span><span class="char-style-override-6">ण</span><span class="char-style-override-7"> </span><span class="char-style-override-8">ண</span><span class="char-style-override-9">, </span><span class="char-style-override-6">त</span><span class="char-style-override-7"> </span><span class="char-style-override-8">த</span><span class="char-style-override-12">(tha)</span><span class="char-style-override-9">, </span><span class="char-style-override-6">थ</span><span class="char-style-override-7"> </span><span class="char-style-override-8">த</span><span class="char-style-override-13">2</span><span class="char-style-override-12">(thha)</span><span class="char-style-override-9">,</span><span class="char-style-override-11"> </span><span class="char-style-override-6">द</span><span class="char-style-override-7"> </span><span class="char-style-override-8">த</span><span class="char-style-override-13">3</span><span class="char-style-override-12">(dha)</span><span class="char-style-override-9">, </span><span class="char-style-override-6">ध</span><span class="char-style-override-7"> </span><span class="char-style-override-8">த</span><span class="char-style-override-13">4</span><span class="char-style-override-12">(dhha)</span><span class="char-style-override-9">, </span><span class="char-style-override-6">न</span><span class="char-style-override-7"> </span><span class="char-style-override-8">ந</span><span class="char-style-override-14"> </span><span class="char-style-override-8">(ன)</span><span class="char-style-override-9">, </span><span class="char-style-override-6">प</span><span class="char-style-override-7"> </span><span class="char-style-override-8">ப</span><span class="char-style-override-12">(pa)</span><span class="char-style-override-9">, </span><span class="char-style-override-6">फ</span><span class="char-style-override-7"> </span><span class="char-style-override-8">ப</span><span class="char-style-override-13">2</span><span class="char-style-override-12">(pha)</span><span class="char-style-override-9">, </span><span class="char-style-override-6">ब</span><span class="char-style-override-7"> </span><span class="char-style-override-8">ப</span><span class="char-style-override-13">3</span><span class="char-style-override-12">(ba)</span><span class="char-style-override-9">, </span><span class="char-style-override-6">भ</span><span class="char-style-override-7"> </span><span class="char-style-override-8">ப</span><span class="char-style-override-13">4</span><span class="char-style-override-12">(bha)</span><span class="char-style-override-9">, </span><span class="char-style-override-6">म</span><span class="char-style-override-7"> </span><span class="char-style-override-8">ம</span><span class="char-style-override-9">, </span><span class="char-style-override-6">य</span><span class="char-style-override-7"> </span><span class="char-style-override-8">ய</span><span class="char-style-override-9">, </span><span class="char-style-override-6">र</span><span class="char-style-override-7"> </span><span class="char-style-override-8">ர</span><span class="char-style-override-9">, </span><span class="char-style-override-6">ल</span><span class="char-style-override-7"> </span><span class="char-style-override-8">ல</span><span class="char-style-override-9">, </span><span class="char-style-override-6">व</span><span class="char-style-override-7"> </span><span class="char-style-override-8">வ</span><span class="char-style-override-11"></span></p>
<p class="Shlok para-style-override-6"><span class="char-style-override-6">स</span><span class="char-style-override-7"> </span><span class="char-style-override-8">ஸ</span><span class="char-style-override-12">(sa)</span><span class="char-style-override-9">, </span><span class="char-style-override-6">ष</span><span class="char-style-override-7"> </span><span class="char-style-override-8">ஷ</span><span class="char-style-override-12">(sha)</span><span class="char-style-override-9">, </span><span class="char-style-override-6">क्ष</span><span class="char-style-override-7"> </span><span class="char-style-override-8">க்ஷ</span><span class="char-style-override-12">(ksha)</span><span class="char-style-override-9">, </span><span class="char-style-override-6">ह</span><span class="char-style-override-7"> </span><span class="char-style-override-8">ஹ</span><span class="char-style-override-12">(ha)</span><span class="char-style-override-9">, </span><span class="char-style-override-6">श</span><span class="char-style-override-7"> </span><span class="char-style-override-8">ஶ</span><span class="char-style-override-12">(sa)</span><span class="char-style-override-9">, </span><span class="char-style-override-6">ज्ञ</span><span class="char-style-override-7"> </span><span class="char-style-override-8">ஜ்ஞ</span><span class="char-style-override-12">(gna)</span><span class="char-style-override-9">, </span><span class="char-style-override-6">ऋ</span><span class="char-style-override-7"> </span><span class="char-style-override-8">ரு</span><span class="char-style-override-10">॒</span><span class="char-style-override-12">(</span><span class="char-style-override-15">r</span><span class="char-style-override-12">i)</span><span class="char-style-override-16"> </span></p>
<p class="Text"><span class="char-style-override-17">‘</span><span class="char-style-override-18">श</span><span class="char-style-override-17">’</span> என்ற எழுத்து <span class="char-style-override-19">‘</span><span class="char-style-override-20">ஶ</span><span class="char-style-override-19">’</span> என்று எழுத்துப்பெயர்ப்பு செய்யப்பட்டுள்ளது. இந்த <span class="char-style-override-19">‘</span><span class="char-style-override-20">ஶ</span><span class="char-style-override-19">’</span> என்னும் எழுத்து <span class="char-style-override-19">‘</span><span class="char-style-override-20">பிசகு</span><span class="char-style-override-19">’</span><span class="char-style-override-4">, </span><span class="char-style-override-19">‘</span><span class="char-style-override-20">கசடு</span><span class="char-style-override-19">’</span> என்னும் சொற்களில் வரும் <span class="char-style-override-19">‘</span><span class="char-style-override-20">ச</span><span class="char-style-override-19">’</span>வைப் போன்று ஒலிக்கும்.</p>
<p class="Text">சம்ஸ்கிருத—தமிழ் எழுத்துப்பெயர்ப்பில் <span class="char-style-override-5">(Transliteration)</span><span class="char-style-override-4"> </span>கொடுத்துள்ள எழுத்துக்கள் எழுத்துப்பெயர்ப்பில் மட்டும் பயன்படுத்தப்பட்டுள்ளன. மொழிபெயர்ப்பில் வழக்கத்திலுள்ள தமிழ் எழுத்துக்களே பயன்படுத்தப்பட்டுள்ளன. உதாரணமாக <span class="char-style-override-17">‘</span><span class="char-style-override-18">सुखं</span><span class="char-style-override-17">’</span> என்ற சொல் எழுத்துப்பெயர்ப்பில் <span class="char-style-override-19">‘</span><span class="char-style-override-20">ஸுக</span><span class="char-style-override-21">2</span><span class="char-style-override-20">ம்</span><span class="char-style-override-19">’</span> என்றும், மொழிபெயர்ப்பில் <span class="char-style-override-19">‘</span><span class="char-style-override-20">சுகம்</span><span class="char-style-override-19">’</span> என்றும் எழுதப்பட்டுள்ளது.</p>
<p class="Text">சம்ஸ்கிருதத்தில் உள்ள உயிரெழுத்தான <span class="char-style-override-17">‘</span><span class="char-style-override-18">ऋ</span><span class="char-style-override-17">’</span> என்பது உயிரெழுத்தாக வரும்பொழுது <span class="char-style-override-19">‘</span><span class="char-style-override-20">ரி</span><span class="char-style-override-19">’</span> என்றும், உயிர்மெய்யெழுத்தாக வரும்பொழுது <span class="char-style-override-19">‘</span><span class="char-style-override-20">ரு</span><span class="char-style-override-19">॒’</span> என்றும் உச்சரிக்கப்படுகிறது. <span class="char-style-override-20">(உ–ம்.:</span><span class="char-style-override-22">—</span><span class="char-style-override-20"> </span><span class="char-style-override-18">ऋषि</span><span class="char-style-override-20"> </span><span class="char-style-override-22">—</span><span class="char-style-override-20"> ரிஷி, </span><span class="char-style-override-18">कृत्वा</span><span class="char-style-override-20"> </span><span class="char-style-override-22">—</span><span class="char-style-override-20"> க்ரு</span><span class="char-style-override-19">॒</span><span class="char-style-override-20">த்வா.)</span> இந்த <span class="char-style-override-19">‘</span><span class="char-style-override-20">ரு</span><span class="char-style-override-19">॒’</span> என்னும் எழுத்து <span class="char-style-override-19">‘</span><span class="char-style-override-20">எருது</span><span class="char-style-override-19">’</span><span class="char-style-override-20">, </span><span class="char-style-override-19">‘</span><span class="char-style-override-20">விருது</span><span class="char-style-override-19">’</span> என்னும் சொற்களில் வரும் <span class="char-style-override-19">‘</span><span class="char-style-override-20">ரு</span><span class="char-style-override-19">’</span>வைப் போன்று ஒலிக்கும்.</p>
<p class="Text"><span class="char-style-override-17">‘</span><span class="char-style-override-18">ञ</span><span class="char-style-override-17">’</span> என்ற எழுத்து <span class="char-style-override-5">‘</span><span class="char-style-override-4">ஞ</span><span class="char-style-override-5">’</span> என்றும், <span class="char-style-override-17">‘</span><span class="char-style-override-18">ज्ञ</span><span class="char-style-override-17">’</span> என்ற கூட்டெழுத்து <span class="char-style-override-5">‘</span><span class="char-style-override-4">ஜ்ஞ</span><span class="char-style-override-5">’</span> என்றும் எழுத்துப்பெயர்ப்பு செய்யப்பட்டுள்ளன. <span class="char-style-override-17">‘</span><span class="char-style-override-18">ज्ञ</span><span class="char-style-override-17">’</span> என்ற எழுத்தில் துவங்கும் சொற்களில்லை.</p>
<p class="Text">ஒரு சொல்லிற்கு மேல் இருக்கின்ற புள்ளியானது <span class="char-style-override-5">‘</span><span class="char-style-override-4">ம்</span><span class="char-style-override-5">’</span> என்னும் எழுத்தைக் குறிக்கிறது. <span class="char-style-override-23">(உ–ம்.:</span><span class="char-style-override-24">—</span><span class="char-style-override-23"> </span><span class="char-style-override-25">‘</span><span class="char-style-override-26">सुखं</span><span class="char-style-override-25">’</span><span class="char-style-override-27"> </span><span class="char-style-override-24">—</span><span class="char-style-override-23"> ஸுகம்.)</span></p>
<p class="Text para-style-override-7">ஒரு சொல்லின் இறுதியில் மேலும் கீழும் வருகின்ற இரு புள்ளிகள் <span class="char-style-override-20">(</span><span class="char-style-override-19">:</span><span class="char-style-override-20">)</span> <span class="char-style-override-4">‘விஸர்கம்’</span> என்று அழைக்கப்படுகிறது. இதன் உச்சரிப்பு, இதற்கு முன் வரும் எழுத்தைப் பொறுத்து அமையும். உதாரணம் பின்வருமாறு:—</p>
<p class="Shlok para-style-override-8"><span class="char-style-override-28">भवन्तः</span> <span class="char-style-override-29">—</span> ப<span class="char-style-override-30">4</span>வந்த: <span class="char-style-override-29">—</span> ப<span class="char-style-override-31">4</span>வந்தஹ</p>
<p class="Shlok para-style-override-8"><span class="char-style-override-28">स्थितिः</span> <span class="char-style-override-29">—</span> ஸ்தி<span class="char-style-override-30">2</span>தி: <span class="char-style-override-29">—</span> ஸ்தி<span class="char-style-override-30">2</span>திஹி</p>
<p class="Shlok para-style-override-8"><span class="char-style-override-28">प्रभुः</span> <span class="char-style-override-29">—</span> ப்ரபு<span class="char-style-override-30">4</span>: <span class="char-style-override-29">—</span> ப்ரபு<span class="char-style-override-30">4</span>ஹு</p>
<p class="Shlok para-style-override-8"><span class="char-style-override-28">गुणौः</span> <span class="char-style-override-29">—</span> கு<span class="char-style-override-30">3</span>ணை: <span class="char-style-override-29">—</span> கு<span class="char-style-override-30">3</span>ணைஹி</p>
<p class="Shlok para-style-override-9"><span class="char-style-override-28">भ्रुवोः</span> <span class="char-style-override-29">—</span> ப்<span class="char-style-override-30">4</span>ருவோ: <span class="char-style-override-29">—</span> ப்<span class="char-style-override-30">4</span>ருவோஹோ<span class="char-style-override-16"></span></p>
<p class="Text para-style-override-4">சம்ஸ்கிருதச் சுலோகங்களில் சில இடங்களில் <span class="char-style-override-17">‘</span><span class="char-style-override-18">ऽ</span><span class="char-style-override-17">’</span> அல்லது <span class="char-style-override-17">‘</span><span class="char-style-override-18">ऽऽ</span><span class="char-style-override-17">’</span> என்னும் குறியீடுகளைக் காணலாம். இதற்கு <span class="char-style-override-19">‘</span><span class="char-style-override-20">அவக்</span><span class="char-style-override-32">3</span><span class="char-style-override-20">ரஹம்</span><span class="char-style-override-19">’</span> என்று பெயர். இந்த இடங்களில் முறையே <span class="char-style-override-19">‘</span><span class="char-style-override-20">அ</span><span class="char-style-override-19">’</span><span class="char-style-override-20">, </span><span class="char-style-override-19">‘</span><span class="char-style-override-20">ஆ</span><span class="char-style-override-19">’</span> என்னும் எழுத்துக்கள் தொக்கி நிற்கின்றன என்று பொருள் கொள்க.<span></span></p>


<p class="Page-Break">॥ ஸ்ரீஹரி: ॥</p>
<p class="Heading" id="toc_marker-4">1. மகாபாரதத்தில் ஸ்ரீகிருஷ்ணன்</p>
<p class="Text">(ஆராய்ச்சியாளர் என்பவர்கள் பகவான் ஸ்ரீகிருஷ்ணனின் மிக உயர்வான சரிதத்தை ஆராய்ச்சி செய்வதாகக் கூறிக் கொண்டு மனம் போனபடி எழுதி வருகிறார்கள். ஸ்ரீகிருஷ்ணன் என்ற பெயரில் பலர் இருந்திருக்க வேண்டும் என்றும், மிக உயர்ந்த ஆற்றல் மிக்க மனிதர் ஒருவரையே ‘ஸ்ரீகிருஷ்ணன்’ என்ற பெயரில் பகவானின் அவதாரம் என்று இந்துக்கள் நம்புகின்றனர் என்றும், ஸ்ரீமகாபாரதத்திலும் ஸ்ரீமத்பாகவதத்திலும் இடம் பெறும் ஸ்ரீகிருஷ்ணன் ஒருவரல்லர் என்றும் பலபடியாக எழுதி வருகின்றனர். இக்கட்டுரையில் ஸ்ரீமகாபாரதத்திலும் ஸ்ரீமத்பாகவதத்திலும் குறிப்பிடப்படும் ஸ்ரீகிருஷ்ணன் ஒருவரே, அவரே முழுமையான புருஷோத்தமர் என்பது ஆதாரங்களுடன் நிரூபிக்கப்படுகிறது. ஸ்ரீமத்பகவத்கீதையில் அவர் ‘தமது உண்மையான சொரூபம் எத்தகையது?’ என்று கூறியதையே மகாபாரதமும் பாகவதமும் பல இடங்களில் உறுதி செய்கின்றன என்பதை வாசகர்கள் நன்கு உணர்ந்து கொள்ளுமாறு எளிய முறையில் நமக்கு அருளியுள்ளவர் பெருமதிப்புக்குரிய ‘ஸ்ரீஹனுமான் பிரசாத் போத்தார்’ அவர்கள்.)</p>
<p class="Sub-Title">( 1 )</p>
<p class="Text para-style-override-7">உலகை அடக்கி ஆள்பவரும், தேவாதிதேவரும், அகில  உலகுக்கும் அதிபதியானவருமான பகவான் ஸ்ரீநாராயணனே வசுதேவருடைய மைந்தனாக ஸ்ரீகிருஷ்ணன் என்ற வடிவில் பூவுலகில் அவதரித்தார் என்பதை ஸ்ரீபாகவதத்தைப் போன்றே மகாபாரதமும் ஏற்றுக் கொண்டுள்ளது (ஆதிபர்வம் 64வது அத்தியாயம்). தர்மபுத்திரர் நடத்திய ராஜசூய யாகத்தின் சிறப்பைக் காண்பதற்காகச் சிறந்த மகரிஷிகளோடு தேவரிஷியான நாரதரும் அங்கு வருகை தந்தார். பற்பல அரசர்களுடன் பகவான் ஸ்ரீகிருஷ்ணனும் சபா மண்டபத்திற்கு வந்திருந்ததைக் கண்டதும், பகவான் ஸ்ரீமந்நாராயணன் இப்பூவுலகில் அவதரித்துள்ளது அவரது நினைவிற்கு வந்தது (ஸபாபர்வம் 36/12). அவர் மனத்திற்குள் தாமரைக் கண்ணனான ஸ்ரீஹரியைச் சிந்திக்கத் தொடங்கினார். அப்பொழுது ‘சபையில் வந்திருந்த பெரியோர்களில் யாருக்கு முதல் மரியாதை (அக்ரபூஜை) செய்வது?’ என்ற பிரச்சனை எழுந்தது. குருவம்சத்தின் வயது முதிர்ந்த பெரியவரும் வீரர்களில் சிறந்தவருமான பீஷ்மர், “இப்பூமண்டலத்திலேயே முதல் பூஜை பெறுவதற்கான தகுதியை உடையவர் ஸ்ரீகிருஷ்ணன் என்றே நான் கருதுகிறேன்” என்று சொல்லியவாறு, நிறைந்த சபையில் அவரது பெருமையை வர்ணிக்கத் தொடங்கினார். “இந்தச் சராசர (அசையும்—அசையாத) உலகத்தின் தோற்ற வடிவாகவும், லய வடிவமாகவும் இருப்பவர் ஸ்ரீவாசுதேவனே. இந்தச் சராசர பிராணி சமுதாயம் அவரிடமே நிலைப்பெற்றுள்ளது. வாசுதேவனே புலன்களுக்குப் புலப்படாத பிரகிருதி, என்றும் நிலைத்துள்ள கர்த்தா (செயல் புரிபவர்), அனைத்துப் பிராணிகளுக்கும் ஈசுவரன் ஆவார். அவரே பூஜிக்கத்தக்கவர்களில் சிறந்தவர்.”<span class="char-style-override-4">‡</span> தேவரிஷியான நாரதரும் இந்த யோசனையை ஆமோதித்துப் பேசினார் (ஸபாபர்வம் 39/8). மேலும், இதை ஆமோதித்துப் பேசிய சகாதேவன் மீது வானவர் மலர் மாரி பொழிந்தனர். ‘நல்லது, நல்லது’ என்று அவனைப் புகழும் ஆகாசவாணி கேட்டது.<span class="char-style-override-4">§</span></p>
<p class="Shlok"><span class="char-style-override-33">‡</span> க்ரு॒ஷ்ண ஏவ ஹி லோகாநாமுத்பத்திரபி சாப்யய: ।</p>
<p class="Shlok">க்ரு॒ஷ்ணஸ்ய ஹி க்ரு॒தே விஶ்வமித<span class="char-style-override-30">3</span>ம் பூ<span class="char-style-override-30">4</span>தம் சராசரம் ॥</p>
<p class="Shlok">ஏஷ ப்ரக்ரு॒திரவ்யக்தா கர்தா சைவ ஸநாதந: ।</p>
<p class="Shlok">பரஶ்ச ஸர்வபூ<span class="char-style-override-30">4</span>தேப்<span class="char-style-override-30">4</span>யஸ்தஸ்மாத் பூஜ்யதமோ ஹரி: ॥</p>
<p class="Shlok-Right para-style-override-2">			(ஸபாபர்வம் 38/23—24)</p>
<p class="Shlok"><span class="char-style-override-33">§</span> ததோ<span class="char-style-override-34">ऽ</span>பதத் புஷ்பவ்ரு॒ஷ்டி: ஸஹதே<span class="char-style-override-30">3</span>வஸ்ய மூர்த<span class="char-style-override-30">4</span>நி ।</p>
<p class="Shlok">அத்<span class="char-style-override-30">3</span>ரு॒ஶ்யரூபா வாசாஶ்சாப்யப்<span class="char-style-override-30">3</span>ருவந் ஸாது<span class="char-style-override-30">4</span> ஸாத்<span class="char-style-override-30">4</span>விதி ॥</p>
<p class="Shlok-Right para-style-override-10">		(ஸபாபர்வம் 39/6—7)</p>
<p class="Sub-Title">( 2 )</p>
<p class="Text para-style-override-2">ஸ்ரீகிருஷ்ணனுடைய பால லீலைகள் உள்ளபடியே மகாபாரதத்தில் காணப்படவில்லை. காரணம் மகாபாரதத்தின் பிரதான கதைக்கும், ஸ்ரீகிருஷ்ணனுடைய பால லீலைகளுக்கும் எந்தவிதமான சம்பந்தமும் இல்லை. மகாபாரதத்தின் தொடர்ச்சியான ஹரிவம்சத்தில் வெவ்வேறு பாத்திரங்கள் மூலமாக ஸ்ரீகிருஷ்ணனின் லீலைகள் ஆங்காங்கே விளக்கப்பட்டிருக்கின்றன. பிறந்தது முதலே ஸ்ரீகிருஷ்ணனுடைய பகைவனாக விளங்கினான் சேதிநாட்டு மன்னன் சிசுபாலன். ருக்மிணியை ஸ்ரீகிருஷ்ணன் கவர்ந்து சென்று மணந்த பின்னர், இந்தப் பகைமை தீ மேலும் அதிகமாகக் கொழுந்துவிட்டு எரிந்தது. பாட்டனார் பீஷ்மரது இந்த யோசனையை எதிர்த்தவண்ணம் அவன் ஸ்ரீகிருஷ்ணனது இளமைக்கால நிகழ்ச்சிகளை வரிசைப்படுத்திப் பேசினான். பூதனை, பகாசுரன், கேசீ, விருஷபாசுரன், கம்சன் இவர்கள் கொல்லப்பட்டது; சகடாசுரன் கீழே வீழ்த்தப்பட்டது; கோவர்த்தன மலையைக் கைவிரலால் தாங்கி நின்றது போன்ற நிகழ்ச்சிகளைக் குறிப்பிட்டு சிசுபாலன் பேசினான் (ஸபாபர்வம் 41/4,7—11). ஸ்ரீகிருஷ்ணனை இகழ்ந்து பேசவேண்டும் என்ற நோக்கத்துடன் இந்நிகழ்ச்சிகள் அனைத்தையும் எடுத்துரைத்தாலும், இவற்றை உண்மையென்றே அவன் ஏற்றுக்கொண்டிருக்கிறான். பகைவர்களால் எடுத்துரைக்கப்பட்ட அசாதாரணமான, உலகியல் கடந்த ஸ்ரீகிருஷ்ணனின் சரித்திரத்திலிருந்து, அவர் உலகியலுக்கு முற்றிலும் அப்பாற்பட்டவர் என்பது நன்கு தெளிவாகிறது. மற்றும் பாகவதத்தில் கூறப்பட்டுள்ள கிருஷ்ணனும், மகாபாரதத்தில் குறிப்பிடப்படும் கிருஷ்ணனும் வெவ்வேறானவர் என்று கருதுபவர்கள் தங்கள் கருத்தை மறுபரிசீலனை செய்ய வேண்டும் என்பதற்கான போதிய சான்றும் கிடைக்கிறது. நிற்க. இந்தச் சந்தர்ப்பத்தில் ஸ்ரீகிருஷ்ணனையும், அவரைப் புகழ்ந்து பேசிய பாட்டனார் பீஷ்மரையும் சிசுபாலன் தாறுமாறாக ஏசினான். அவனுடைய எல்லாக் குற்றங்களையும் ஸ்ரீகிருஷ்ணன் கம்பீரமாகப் பொறுத்துக் கொண்டேயிருந்தார். சபையிலிருந்த மற்றவர்கள் அவனுக்கு உண்மையைத் தெளிய வைத்தும்கூட அவன் அமைதி அடையாததைக் கண்ட ஸ்ரீகிருஷ்ணன் தமது சுதர்சன சக்கரத்தை நினைத்தார். (ஸபாபர்வம் 45/21) எல்லோரும் பார்த்துக் கொண்டிருக்கும் போதே கூர்மையான பற்களுள்ள சக்கரத்தினால் அவனது சிரம் உடலிலிருந்து துண்டிக்கப்பட்டது. அச்சமயம் சிசுபாலனது உடலிலிருந்து வெளிப்பட்ட பெரியதோர் ஒளிப்பிழம்பு உலகோர் அனைவராலும் வணங்கத்தக்க ஸ்ரீகிருஷ்ணனை நமஸ்காரம் செய்து அவர் சரீரத்தில் பிரவேசித்ததை அங்கு வந்திருந்த எல்லோரும் கண்டனர்.<span class="char-style-override-4">‡</span> உலக நிகழ்ச்சிக்கு அப்பாற்பட்ட இச்சம்பவத்திலிருந்து ஸ்ரீகிருஷ்ணன், பகவான் என்று நிரூபணமாகிறது. மேலும் ஒருவன் எத்தகைய பாவியாயிருந்தாலும் அவன் பகவானால் கொல்லப்பட்டால், அவனுக்கு ‘ஸாயுஜ்யமுக்தி’ (பகவானுடன் ஒன்றிவிடுவதன் மூலம் பிறப்பிலிருந்து விடுதலை) கிடைக்கிறது. அவன் பகவானது சொரூபத்தில் ஐக்கியமாகிவிடுகிறான் என்பதை அங்கு வந்திருந்த அனைவரும் கண்ணெதிரே கண்டனர். இவ்விஷயத்தில் அவர்களுக்குக் கண்கூடான சான்று கிடைத்துவிட்டது. இதுதான் அவருடைய ஒப்புயர்வற்ற தயாளகுணம். கொன்றாலும்கூட ஜீவனைக் கரையேற்றி விடுகிறார். அப்படி இருக்கும்போது பாண்டவர்களைப் போல நாம் அவரிடம் அன்பு கொண்டால், அவர் நமக்காகத் தம்மையே அளித்தருள்வார். இதில் வியப்பென்ன?</p>
<p class="Shlok"><span class="char-style-override-33">‡</span> ததஶ்சேதி<span class="char-style-override-30">3</span>பதேர்தே<span class="char-style-override-30">3</span>ஹாத்தேஜோ<span class="char-style-override-34">ऽ</span>க்<span class="char-style-override-30">3</span>ர்யம் த<span class="char-style-override-30">3</span>த்<span class="char-style-override-30">3</span>ரு॒ஶுர்ந்ரு॒பா: ॥</p>
<p class="Shlok">உத்பதந்தம் மஹாராஜ க<span class="char-style-override-30">3</span>க<span class="char-style-override-30">3</span>நாதி<span class="char-style-override-30">3</span>வ பா<span class="char-style-override-30">4</span>ஸ்கரம் ।</p>
<p class="Shlok">தத: கமலபத்ராக்ஷம் க்ரு॒ஷ்ணம் லோகநமஸ்க்ரு॒தம் ।</p>
<p class="Shlok">வவந்தே<span class="char-style-override-30">3</span> தத்ததா<span class="char-style-override-30">3</span> தேஜோ விவேஶ ச நராதி<span class="char-style-override-30">4</span>ப ॥</p>
<p class="Shlok">தத<span class="char-style-override-30">3</span>த்<span class="char-style-override-30">3</span>பு<span class="char-style-override-30">4</span>தமமந்யந்த த்<span class="char-style-override-30">3</span>ரு॒ஷ்ட்வா ஸர்வே மஹீக்ஷித: ।</p>
<p class="Shlok">யத்<span class="char-style-override-30">3</span> விவேஶ மஹாபா<span class="char-style-override-30">3</span>ஹும் தத்தேஜ: புருஷோத்தமம் ॥</p>
<p class="Shlok-Right para-style-override-10">(ஸபாபர்வம் 45/26—28) </p>
<p class="Text para-style-override-2">தீயவனான துச்சாதனனால் அவமானம் அடைந்த திரௌபதி ஆதரவு ஏதுமற்ற நிலையில் ஸ்ரீகிருஷ்ணனை உதவிக்கு அழைக்கிறாள். அப்போது அவள், <span class="char-style-override-4">‘கோபீஜன வல்லப’, ‘விரஜநாத’</span> என்ற சொற்களைக் கூறி அவரை நினைக்கிறாள்.<span class="char-style-override-4">‡</span> இதன் மூலமாகவும் பிருந்தாவனத்து கிருஷ்ணனும், துவாரகநாதனான கிருஷ்ணனும் வெவ்வேறானவர் அல்லர் என்று நிரூபணாமாகிறது. அத்துடன் திரௌபதியின் துன்பக்குரலைக் கேட்டதுமே கருணையே வடிவான கேசவன் துவாரகையிலிருந்து ஓடி வருகிறார். தர்மம் என்கிற வடிவில் அவள் ஆடையில் மறைந்திருந்து, அவளது மானத்தைக் காப்பாற்றுகிறார் (ஸபாபர்வம் 67/45—49). இவ்விதமாக உலகாயத முறைக்கு மீறிய முறையில் எந்த ஒரு மனிதனாலும் வெகுதொலைவில் உள்ள தன் அன்பனைக் காப்பாற்ற இயலாது.</p>
<p class="Shlok"><span class="char-style-override-33">‡</span> கோ<span class="char-style-override-30">3</span>விந்த<span class="char-style-override-30">3</span> த்<span class="char-style-override-30">3</span>வாரிகாவாஸிந் க்ரு॒ஷ்ண கோ<span class="char-style-override-30">3</span>பீஜநப்ரிய ।</p>
<p class="Shlok">ஹே நாத<span class="char-style-override-30">2</span> ஹே ரமாநாத<span class="char-style-override-30">2</span> வ்ரஜநாதா<span class="char-style-override-30">2</span>ர்திநாஶந ।</p>
<p class="Shlok-Right para-style-override-10">(ஸபாபர்வம் 67/41—42)</p>
<p class="Sub-Title">( 3 )</p>
<p class="Text para-style-override-2">தர்மத்தின் நெறியைப் பின்பற்றும் பாண்டவர்கள் சூதாட்டத்தில் தங்கள் உடமைகள் அனைத்தையும் இழந்து வனவாசத்தின் துன்பங்களை அனுபவித்துக் கொண்டிருந்தனர். ஒரு சமயம் ஸ்ரீகிருஷ்ணனும் அங்கு வந்திருந்தார். அப்போது மகாதபஸ்வியும் சிரஞ்ஜீவியுமான மார்க்கண்டேய முனிவரும் பாண்டவர்கள் இருந்த இடத்திற்கு வந்திருந்தார். உரையாடலின் நடுவே பேச்சோடு பேச்சாக ஸ்ரீகிருஷ்ணனின் பெருமையை அவர்களுக்கு எடுத்து கூறத் தொடங்கினார். “கரை காணாத நீர்ப்பரப்பின் நடுவில் ஆலிலை மீது குழந்தை வடிவத்தில் படுத்துக் கொண்டிருந்த எந்தப் பரமாத்மாவை நான் பார்த்தேனோ, அவரேதான் உங்களுடைய உறவினரான இந்த ஸ்ரீகிருஷ்ணன். இவர் அளித்த வரத்தின் மகிமையினாலே எனக்கு மறதி ஏற்படாமல் நினைவு தொடர்ந்து இருந்து கொண்டிருக்கிறது. ஆயிரக்கணக்கான ஆண்டுகள் உயிர் வாழும் ஆயுட்காலத்தையும், நான் விரும்பும்போதுதான் எனக்கு இறப்பு ஏற்படும் என்ற வரத்தையும் பெற்றுள்ளேன்”<span class="char-style-override-4">‡ </span>என்று பிரளய காலத்தில் தமக்கு ஏற்பட்ட அனுபவத்தை அவர் விவரித்தார்.</p>
<p class="Shlok"><span class="char-style-override-33">‡</span> ய: ஸ தே<span class="char-style-override-30">3</span>வோ மயா த்<span class="char-style-override-30">3</span>ரு॒ஷ்ட: புரா பத்<span class="char-style-override-30">3</span>மாயதேக்ஷண: ।</p>
<p class="Shlok">ஸ ஏஷ புருஷவ்யாக்<span class="char-style-override-30">4</span>ர ஸம்ப<span class="char-style-override-30">3</span>ந்தீ<span class="char-style-override-30">4</span> தே ஜநார்த<span class="char-style-override-30">3</span>ந: ॥</p>
<p class="Shlok">அஸ்யைவ வரதா<span class="char-style-override-30">3</span>நாத்<span class="char-style-override-30">3</span>தி<span class="char-style-override-30">4</span> ஸ்ம்ரு॒திர்ந ப்ரஜஹாதி மாம் ।</p>
<p class="Shlok">தீ<span class="char-style-override-30">3</span>ர்க<span class="char-style-override-30">4</span>மாயுஶ்ச கௌந்தேய ஸ்வச்ச<span class="char-style-override-30">2</span>ந்த<span class="char-style-override-30">3</span>மரணம் மம ॥</p>
<p class="Shlok-Right para-style-override-10">(வநபர்வம் 189/52—53)</p>
<p class="Text para-style-override-2">பாண்டவர்களுக்குத் தீமை செய்ய வேண்டுமென்ற நோக்கத்துடன் துரியோதனனால் அனுப்பப்பட்ட மகரிஷி துர்வாசர் ஒரு சமயம் தம்முடைய பத்தாயிரம் சீடர்களுடன் பாண்டவர்களிடம் விருந்தாளியாக வந்தார். அம்முனிவர் மிக எளிதில் கோபமடையும் இயல்புடையவர். சூரிய பகவானின் அருளால் யுதிஷ்டிர மகாராஜாவுக்கு அற்புதமான, புதுமையான ஓர் அட்சய பாத்திரம் கிடைத்திருந்தது. அதில் சமைத்த உணவைக் கொண்டு எத்தனை விருந்தினர் வந்தாலும், அவர்களுக்கு வயிறாற உணவளிக்க அவரால் முடிந்தது. ஆனால், திரௌபதி உணவருந்தும் வரையில்தான் வந்தவருக்கெல்லாம் அவரால் அன்னம் அளிக்க முடியும். துரியோதனனது சூழ்ச்சியினால் திரௌபதி எல்லோருக்கும் உணவு படைத்துவிட்டுத் தானும் உணவருந்தி முடித்த சமயம் பார்த்து துர்வாச முனிவர் அங்கு வந்து சேர்ந்தார். விருந்தினரிடம் இயற்கையாகவே பிரேமையுள்ள தர்மாத்மாவான யுதிஷ்டிரர் முனிவர் கூட்டத்தை விருந்திற்கு அழைத்தார். நித்ய கர்மங்களை முடிப்பதற்காக முனிவர் தம்முடைய சீடர்களுடன் கங்கைக்கரைக்குச் சென்றார். இந்த இக்கட்டான சூழ்நிலையில் ஆயிரக்கணக்கான அந்தணர்களுக்கு அமுது படைப்பதற்கான வழி காணாத திரௌபதி மிகுந்த கவலை கொண்டாள். தங்களுக்கு நன்மையே புரிந்து வருபவரும், தங்களைச் சார்ந்தவருமான ஸ்ரீகிருஷ்ணனை அவள் மனத்திற்குள் நினைத்தாள். அவள் நினைத்த மாத்திரத்தில் அங்கே அவர் ஓடோடி வந்தார். வந்ததும் வராததுமாக, “சகோதரி! எனக்குப் பசியாக இருக்கிறது, ஏதாவது சாப்பிடுவதற்குக் கொடு” என்று கேட்டார். திரௌபதி அவரிடம் எல்லா விஷயங்களையும் எடுத்துரைத்தாள். “இப்பொழுதுதான் நான் உணவருந்தி எழுந்தேன். அந்தப் பாத்திரத்தில் மீதம் எதுவுமில்லையே” என்றாள். அவள் பேசியதைக் கவனிக்காமல் ஸ்ரீகிருஷ்ணன், “அப்பாத்திரத்தைக் கொண்டுவா, அது எங்கே இருக்கிறது? அதை நான் பார்க்கிறேன்” என்று கூறினார். பாத்திரத்தைக் கொண்டு வந்த திரௌபதி அதை பகவானுக்கு முன்பு வைத்தாள். பாத்திரத்தின் விளிம்பின் ஓர் ஓரத்தில் ஒரு கீரை இலை ஒட்டிக் கொண்டிருந்தது. அந்தக் கீரையை வாயில் போட்டுக் கொண்டு பகவான், “இக்கீரை இலையால் யக்ஞங்களில் அர்ப்பணிக்கும் பொருட்களை ஏற்பவரான பகவான் ஸ்ரீஹரி திருப்தி அடையட்டும்”<span class="char-style-override-4">‡</span> என்றார். இதன் பின்னர் முனிவர் குழாத்தை உணவருந்த அழைத்து வருமாறு சகதேவனிடம் கூறினார். சகதேவன் கங்கைக்கரைக்குச் சென்று பார்த்தபோது அங்கே ஒருவரும் இல்லை. கீரை இலையை வாயில் போட்டுக் கொண்ட பகவான் தம் சங்கல்பத்தைச் சொன்னபோது, முனிவர் குழாம் நீரில் நின்று கொண்டு, பாவத்தை விலக்கக்கூடிய அகமர்ஷண மந்திரத்தை ஜபம் செய்து கொண்டிருந்தனர். அப்போது வயிறு நிறைய அன்னம் உண்டது போன்ற உணர்வு அவர்களுக்கு ஏற்பட்டது. அவர்களுக்கு மிகுந்த பயம் ஏற்பட்டது. பாண்டவர்கள் தங்களுக்காகத் தயாரித்த உணவுப் பண்டங்கள் வீணாகிவிட்டால், அவர்களது சினத்திற்கு ஆளாகிவிடுவோம் என்று பயந்து பேசாமல் தப்பிச் சென்றுவிட்டனர். பாண்டவர்கள் பகவானுடைய பக்தர்கள் என்பதை அவர்கள் அறிந்திருந்தனர். அம்பரீஷரிடம் ஒருமுறை ஏற்பட்ட அனுபவத்திற்குப் பின்னர், பகவானுடைய பக்தர்களிடம் அவர்களுக்கு மிகுந்த பயம் ஏற்படத் தொடங்கிவிட்டது. எனவே, அங்கிருந்து அகன்றுவிட்டனர். கங்கைக் கரையில் அவர்களைக் காணாததால் சகதேவன் திரும்பி வந்து விவரத்தைக் கூறினான். இவ்விதமாகத் தம்மைச் சரணமடைந்தவர்களிடம் மிகுந்த அன்பு கொண்ட பகவான் ஸ்ரீஹரி தம்மை அண்டியவர்களைக் காப்பாற்றினார். பக்தரிடம் பகவான் கொண்டுள்ள அன்பு வாழ்க! இவ்விதமான நிகழ்ச்சிகளால், ஸ்ரீகிருஷ்ணன், பகவான் என்பதும் அவர் எங்கும் நிறைந்துள்ளார் என்பதும் குறிப்பிட்டுக் காட்டப்படுகிறது.</p>
<p class="Shlok"><span class="char-style-override-33">‡</span> உபயுஜ்யாப்<span class="char-style-override-30">3</span>ரவீதே<span class="char-style-override-30">3</span>நாமநேந ஹரிரீஶ்வர: ।</p>
<p class="Shlok">விஶ்வாத்மா ப்ரீயதாம் தே<span class="char-style-override-30">3</span>வஸ்துஷ்டஶ்சாஸ்த்விதி யக்ஞபு<span class="char-style-override-30">4</span>க் ॥</p>
<p class="Shlok-Right para-style-override-10">(வநபர்வம் 263/25)</p>
<p class="Sub-Title">( 4 )</p>
<p class="Text">ஸஞ்ஜயன் திருதராஷ்டிரரின் அன்பிற்குரிய அமைச்சர். அவர் கௌரவர்களுடைய தூதுவனாகப் பாண்டவர்கள் இருந்த உபப்லவ்யத்திற்குச் செல்கிறார். அங்கிருந்து திரும்பிவந்து அவர்கள் கூறிய செய்தியைத் திருதராஷ்டிரருக்கு எடுத்துரைக்கிறார். அத்தருணத்தில் அவர், “ஸ்ரீகிருஷ்ணன் விரும்பினால் தமது சங்கல்பத்தினாலேயே அனைத்துலகையும் பொசுக்கிச் சாம்பலாக்கிவிடுவார். ஆனால், அகில உலகமும் ஒன்றுசேர்ந்தாலும் ஸ்ரீகிருஷ்ணனை அழிக்க இயலாது” என பகவானின் பெருமையை வர்ணிக்கிறார்.</p>
<p class="Text para-style-override-2">சத்தியம் உள்ள இடத்தில், தர்மம் உள்ள இடத்தில், தவறு கண்டு வெகுளும் இடத்தில், நேர்மை (கபடமின்மை) உள்ள இடத்தில் ஸ்ரீகிருஷ்ணன் இருப்பார். ஸ்ரீகிருஷ்ணன் உள்ள பக்கத்திற்கே வெற்றி கிட்டும். பகவான் ஸ்ரீகிருஷ்ணன் யோகசக்தியினால் காலசக்கரத்தையும் உலகசக்கரத்தையும் யுகசக்கரத்தையும் இரவும் பகலும் சுழற்றிக் கொண்டே இருக்கிறார். அவர்தான் காலத்திற்கும், மரணத்திற்கும், அசைவன—அசையாதனவாகிய உயிரினங்கள் அனைத்திற்கும் அதிபதி.<span class="char-style-override-4">‡</span> மகாபாரதத்தை இயற்றிய மகரிஷி வேதவியாசரும் அச்சமயம் அங்கிருந்தார். அவர்—— “அரசே! ஸஞ்ஜயன் கூறுவது முற்றிலும் சரியே. மாயையைத் தமது வசத்தில் வைத்துள்ளவரும், ஸனாதனரும், எல்லோர் உள்ளத்துள்ளும் உறைபவருமான ஸ்ரீகிருஷ்ணனது சொரூபத்தை இவன் அறிவான். இவன் கூறியதை ஒன்றிய மனத்துடன் நீங்கள் கேட்டீர்களானால் சம்சார பயத்திலிருந்து இவன் உங்களை விடுவித்துவிடுவான்”<span class="char-style-override-4">§</span> என்று ஸஞ்ஜயனது கூற்றை ஆமோதித்தார்.</p>
<p class="Shlok"><span class="char-style-override-33">‡</span> ப<span class="char-style-override-30">4</span>ஸ்ம குர்யாஜ்ஜக<span class="char-style-override-30">3</span>தி<span class="char-style-override-30">3</span>த<span class="char-style-override-30">3</span>ம் மநஸைவ ஜநார்த<span class="char-style-override-30">3</span>ந: ।</p>
<p class="Shlok">ந து க்ரு॒த்ஸ்நம் ஜக<span class="char-style-override-30">3</span>ச்ச<span class="char-style-override-30">2</span>க்தம் ப<span class="char-style-override-30">4</span>ஸ்ம கர்தும் ஜநார்த<span class="char-style-override-30">3</span>நம் ॥</p>
<p class="Shlok">யத: ஸத்யம் யதோ த<span class="char-style-override-30">4</span>ர்மோ யதோ ஹ்ரீரார்ஜவம் யத: ।</p>
<p class="Shlok">ததோ ப<span class="char-style-override-30">4</span>வதி கோ<span class="char-style-override-30">3</span>விந்தோ<span class="char-style-override-30">3</span> யத: க்ரு॒ஷ்ணஸ்ததோ ஜய: ॥</p>
<p class="Shlok">காலசக்ரம் ஜகச்சக்ரம் யுக<span class="char-style-override-30">3</span>சக்ரம் ச கேஶவ: ।</p>
<p class="Shlok">ஆத்மயோகே<span class="char-style-override-30">3</span>ந ப<span class="char-style-override-30">4</span>க<span class="char-style-override-30">3</span>வாந் பரிவர்தயதே<span class="char-style-override-34">ऽ</span>நிஶம் ॥</p>
<p class="Shlok">காலஸ்ய ச ஹி ம்ரு॒த்யோஶ்ச ஜங்க<span class="char-style-override-30">3</span>மஸ்தா<span class="char-style-override-30">2</span>வரஸ்ய ச ।</p>
<p class="Shlok">ஈஶதே ப<span class="char-style-override-30">4</span>க<span class="char-style-override-30">3</span>வாநேக: ஸத்யமேதத்<span class="char-style-override-30">3</span> ப்<span class="char-style-override-30">3</span>ரவீமி தே ॥</p>
<p class="Shlok-Right para-style-override-2">(உத்யோகபர்வம் 68/8,9,12,13)</p>
<p class="Shlok"><span class="char-style-override-33">§</span> ஜாநாத்யேஷ ஹ்ரு॒ஷீகேஶம் புராணம் யச்ச வை பரம் ।</p>
<p class="Shlok">ஶுஶ்ரூஷமாணமேகாக்<span class="char-style-override-30">3</span>ரம் மோக்ஷ்யதே மஹதோ ப<span class="char-style-override-30">4</span>யாத் ॥</p>
<p class="Shlok-Right para-style-override-10">(உத்யோகபர்வம் 69/12)</p>
<p class="Text">பாண்டவர்கள் தரப்பிலிருந்து சமாதான தூதுவராக ஸ்ரீகிருஷ்ணன் கௌரவர்களின் சபைக்கு வந்தபோது, அவருடைய திவ்யமானதும் நியாயம் நிறைந்ததுமான பேச்சைக் கேட்க விரும்பியவர்களாய் பரசுராமர், கண்வர், நாரதர் முதலிய பல மகரிஷிகளும் தேவரிஷிகளும் அங்கே வருகிறார்கள். மந்திரத்தினால் கட்டுண்டவர்கள் போன்று ஸ்ரீகிருஷ்ணனுடைய திவ்ய சந்தேசத்தை (தூதுவை)ச் செவிமடுக்கிறார்கள். தர்மம் நிறைந்த செய்தியை ஸ்ரீகிருஷ்ணன் சொல்லி முடித்தவுடன், இந்த முனிவர்கள் ஒவ்வொருவராக அவரது பேச்சை ஆமோதித்து துரியோதனனுக்கு விளக்குகிறார்கள். கூடவே ஸ்ரீகிருஷ்ணனது பெருமையையும் எடுத்துரைக்கிறார்கள். அகில உலகங்களின் அமைப்பை ஏற்படுத்தியவரும், அனைவருக்கும் அதிபதியும், எல்லோருடைய நல்லதும்—தீயதுமான செயல்களுக்குச் சாட்சியாக விளங்குபவருமான பகவான் ஸ்ரீநாராயணனே ஸ்ரீகிருஷ்ணனுடைய வடிவில் வெளிப்பட்டிருக்கிறார். காலன் துரியோதனனது தலைமேல் அமர்ந்து கொண்டிருந்ததால், அந்த மகாத்மாக்களின் நன்மை நிறைந்த சொற்களில் அவனது கவனம் செல்லவில்லை. மாறாக, சினம் கொண்டு ஸ்ரீகிருஷ்ணனைச் சிறைப்படுத்துவதற்கான உபாயத்தைச் சிந்திக்கத் தொடங்கினான். கபடம் நிறைந்த துரியோதனனது தந்திரத்தை ஸ்ரீகிருஷ்ணன் அறிந்து கொண்டார். எல்லோரும் காண, “தீயோனே! நான் தனியாக இருக்கிறேன்; என்னை அவமானப்படுத்திச் சிறைப்படுத்தலாம் என்றா எண்ணுகிறாய்? பாண்டவர்கள், அந்தகர்கள், விருஷ்ணி குலத்தோர் மற்றும் ஆதித்யர், ருத்ரர், வசுக்கள், மகரிஷிகள் ஆகிய அனைவரும்கூட இங்கே உள்ளனர் என்பது உனக்குத் தெரியாது” என அவனை அதட்டிவிட்டு, ஸ்ரீகிருஷ்ணன் உரக்கச் சிரித்தார். அதே கணத்தில் அவருடைய அங்கங்களில் மின்னல் போன்ற காந்தியுடன் பிரும்மா முதலிய தேவதைகள் தென்பட்டனர். அவர்கள் அனைவருடைய சரீரங்களும் கட்டைவிரல் அளவுக்கு இருந்தன. தங்களுடைய அங்கங்களிலிருந்து நெருப்புத் துணுக்குகளை வெளிவிட்டுக் கொண்டிருந்தனர். ஸ்ரீகிருஷ்ணனது நெற்றியில் பிரும்மனும், மார்பில் ருத்ரனும், புஜங்களில் இந்திரன் முதலிய தேவர்களும் சோபையுடன் விளங்கினர். மேலும் அக்னி, ஆதித்யர், ஸாத்யர், வசுக்கள், அசுவினி குமாரர்கள், மருத்கணங்கள், விச்வேதேவர்கள், யக்ஷர்கள், கின்னரர்கள், கந்தர்வர்கள் முதலிய எல்லோரும் அங்கே காணப்பட்டனர். ஸ்ரீகிருஷ்ணனது வலது புஜத்திலிருந்து ‘காண்டீபம்’ என்ற வில்லைத் தாங்கிய அர்ஜுனனும், இடது புஜத்திலிருந்து கலப்பையை ஆயுதமாகக் கொண்ட பலராமரும் வெளிப்பட்டனர். யுதிஷ்டிரர், பீமசேனன், நகுலன், சகதேவன், பிரத்யும்னன் முதலிய அந்தகர்களும், விருஷ்ணி வம்சத்தைச் சேர்ந்த யாதவர்களும் அவரது முதுகிலிருந்து வெளிப்பட்டனர். தங்களுடைய அஸ்திர—சாஸ்திரங்களோடு ஸ்ரீகிருஷ்ணனுக்கு முன் தயாராக நின்று கொண்டனர். சங்கம், சக்கரம், கதை, கத்தி, சார்ங்கம் என்னும் வில் முதலிய ஒளி பொருந்திய ஆயுதங்களும் ஸ்ரீகிருஷ்ணனுடைய புஜங்களில் அலங்காரமாக விளங்கின. அவருடைய கண்களிலிருந்தும், நாசியிலிருந்தும், காதுகளின் துவாரங்களிலிருந்தும் பயங்கரமாக நெருப்பின் ஜ்வாலைகள் வெளிவரத் தொடங்கின. மயிர்க்கால்களில் இருந்து சூரியனுடைய கிரணங்களையொத்த ஒளிக்கற்றைகள் வெளிவரத் தொடங்கின. ஸ்ரீகிருஷ்ணனது இத்தகைய பயங்கர வடிவத்தைப் பார்த்ததும், வந்திருந்த எல்லா அரசர்களும் பயத்தால் நடுநடுங்கினர்; கண்களை மூடிக் கொண்டனர். துரோணாசார்யர், பாட்டனார் பீஷ்மர், மகாத்மா விதுரர், ஸஞ்ஜயன், தவச்செல்வர்களான முனிவர்கள் ஆகியவர்கள் மட்டுமே எப்போதும் போல் இருந்தனர். அவர்களுக்கு பகவான் தெய்வீகப் பார்வையை அளித்திருந்தார். அச்சமயம் தேவர்கள் துந்துபியை முழக்கினர்; விண்ணிலிருந்து மலர்மாரி பொழிந்தனர். திருதராஷ்டிரர் வேண்டியதற்கிணங்க அவருக்கும் பகவான் தெய்வீகப் பார்வையை அருளினார். அவரும் பகவானது அந்த அற்புதமான வடிவைக் கண்டு திடுக்கிட்டார். சிறிது நேரத்திற்குள் கண்ணபிரான் திவ்ய வடிவைச் சுருக்கிக் கொண்டார். உடனே சபை மண்டபத்திலிருந்து எழுந்து வெளியேறினார். ஸ்ரீகிருஷ்ணன் பகவான்தான் என்பதற்கு இதைக் காட்டிலும் வேறொரு சிறந்த சான்று இருக்க முடியாது.</p>
<p class="Sub-Title">( 5 )</p>
<p class="Text">பீஷ்மபர்வத்தில் இடம்பெறும் ஸ்ரீமத்பகவத்கீதையில் ஸ்ரீகிருஷ்ணனது பெருமை ஒவ்வொரு இடத்திலும் விரவி நிறைந்து காணப்படுகிறது. அதில் அவர் தாமே, “நான் பிறப்பற்ற அழியாத ஈசுவரன்; நல்லோர்களைக் காக்கவும் தீயோர்களை அழிக்கவும் தர்மத்தை நிலைநிறுத்தவும், அந்தந்தச் சமயங்களில் அவதாரம் செய்கிறேன்” (கீதை 4/6—8) என்று கூறியுள்ளார். மேலும் சொல்கிறார்—— “என்னுடைய பிறப்பு, செயல்கள் — இவற்றின் தெய்வத்தன்மையைத் தத்துவரீதியாக அறிந்து கொள்பவன் திரும்பத் திரும்பப் பிறப்பது—இறப்பது என்ற சுழற்சியிலிருந்து நிரந்தரமாக விடுபடுகிறான்” (கீதை 4/9) எனவும் கூறியுள்ளார். இதிலிருந்து ஸ்ரீகிருஷ்ணன் நம்மைப் போன்று பிறந்து இறக்கும் சாதாரண மனிதர் அல்லர் என்று தெரிய வருகிறது. தானே திரும்பத் திரும்பப் பிறந்து இறக்கும் ஒருவன் தனது பிறப்பின் ரகசியத்தை அறிந்து கொள்வதால் பிறப்பு—இறப்பிலிருந்து எப்படி விடுபட முடியும்? இதற்கு பின்னரும், “அகில உலகமும் என்னிடமிருந்தே தோன்றுகிறது, என்னிடமே ஒடுங்குகிறது, என்னைத் தவிர வேறொன்றும் இல்லை” (கீதை 7/6,7) என்றும், “எனது யோக மாயையினால் என் ஈசுவரத் தன்மையை மறைத்துக் கொண்டிருக்கிறேன். இதனால்தான் அறியாமையில் மூழ்கியுள்ள மக்கள் என்னை அடையாளம் கண்டு கொள்ள முடிவதில்லை. பிறப்பற்றவனும் அழியாதவனுமான என்னைப் பிறந்து இறக்கும் மனிதன் என்று எண்ணி விடுகிறார்கள்” (கீதை 7/25) என்றும் தெளிவான சொற்களாலேயே தமது ஈசுவரத் தன்மையை அர்ஜுனனுக்குத் தெரியப்படுத்துகிறார். ஸ்ரீகிருஷ்ணன் தமது திவ்யமான சரீரத்தோடு இப்பூவுலகில் இருந்த சமயத்தில் கம்சன், ஜராஸந்தன், சிசுபாலன், துரியோதனன் போன்ற மனிதர்களும் இருந்தனர். அவர்கள் ஸ்ரீகிருஷ்ணனைச் சாதாரண மனிதன் என்றே எண்ணி அவமரியாதை செய்தனர். அப்படி இருக்கும்போது ஸ்ரீகிருஷ்ணன் சரீரத்தோடு இல்லாத இந்நாட்களில் மனிதர்கள் அவரைப் பற்றித் தாறுமாறாக அநேகவிதமான கற்பனைகள் செய்கிறார்கள் என்பதிலும், நியாயமற்ற முறையில் தர்க்கம் செய்கிறார்கள் என்பதிலும் என்ன ஆச்சரியம்?</p>
<p class="Text">ஸ்ரீகிருஷ்ணன் இவ்வளவோடு நில்லாது தமது ஒப்புவமையற்ற மகிமையைக் கண்கூடாகக் காணச் செய்வதற்காக அர்ஜுனனுக்குக் கருணை காட்டி, அவனுக்குத் தமது விசுவரூபத்தைக் காட்டுகிறார். அந்தச் சரீரத்திலிருந்து ஆயிரக்கணக்கான சூரியன்களின் பிரகாசம் வெளிப்பட்டுக் கொண்டிருப்பதை அர்ஜுனன் கண்டான் (கீதை 11/12). அனைத்து தேவதைகள், முனிவர்கள், வெவ்வேறு உயிரினங்களின் கூட்டங்கள் அவரது சரீரத்தில் இருக்கின்றன (கீதை 11/15). அவருக்குப் பற்பல திருக்கரங்களும் வயிறுகளும் முகங்களும் கண்களும் இருக்கின்றன. எல்லாப் பக்கங்களில் இருந்தும் அவை எண்ணிலடங்காதவையாகவும் முடிவற்றவையாகவும் தென்படுகின்றன. அவை தொடங்குமிடம், நடுப்பகுதி, முடியுமிடம் — எதுவும் தென்படவில்லை (கீதை 11/16). பீஷ்மர், துரோணர், கர்ணன் முதலிய கௌரவ தரப்புப் போர் வீரர்கள் அவருடைய பயங்கரமான கடைவாய்ப் பற்களால் அரைக்கப்படுவதை அர்ஜுனன் கண்டான் (கீதை 11/27). எல்லா மக்களும் அவர் வாயில் நுழைகின்றனர் (கீதை 11/30). ஸ்ரீகிருஷ்ணனது இந்த பயங்கரமான வடிவத்தைக் கண்ட அர்ஜுனன் அஞ்சி நடுங்கியவாறு அவரைத் துதி செய்யத் தொடங்குகிறான். நண்பன் என்ற முறையில் இதுவரை ஸ்ரீகிருஷ்ணனுடன் சமமான முறையில் பழகிய குற்றத்தை மன்னித்தருள வேண்டுகிறான் (கீதை 11/41,42,44). அர்ஜுனன் பயந்ததைக் கண்ட பகவான் அந்தப் பிரளயகால ரூபத்தை (விசுவரூபத்தை) மறைத்துக் கொண்டு, திரும்பவும் அழகிய கார்மேக வண்ணனாக அர்ஜுனனுக்குக் காட்சியளிக்கிறார் (கீதை 11/51). மூவுலகங்களையும் மயங்க வைக்கும் அழகிய கார்மேக வண்ண வடிவில் அர்ஜுனனுக்கு முன்பு தோன்றிக் கொண்டிருக்கும் அந்த கிருஷ்ணனே, உலகைப் படைத்து, காத்து, அழிப்பவர் என்பதை அர்ஜுனனுக்குக் கண்கூடாக அவர் காட்டிவிட்டார். இவ்விதமாக அவரது உண்மையான வடிவில் அவரை அறிவதும் பார்ப்பதும் அடைவதும் பக்தியினாலேயே கைகூடுகிறது (கீதை 11/54). ஆகையால்தான் கீதையின் இறுதியில் அர்ஜுனனுக்கு, “நீ என்னையே நினைத்துக் கொண்டிரு; என்னிடமே அன்பு செலுத்து; என்னையே பூஜை செய்து வழிபடு; மற்ற எதையும் சார்ந்திராமல் என்னையே சரணமடைவாயாக” (கீதை 18/65,66) என்றே உபதேசம் செய்கிறார்.</p>
<p class="Text">இதுவே ஸ்ரீமத்பகவத்கீதையின் இறுதியான உபதேசம். ஸ்ரீமத்பகவத்கீதையில் தெளிவாக்கப்பட்ட சொரூபம்தான் ஸ்ரீகிருஷ்ணனது உண்மையான சொரூபம். உலகியலுக்கு எட்டாத ஆத்ம தத்துவத்தைக் காட்டிலும் சிறந்த பூர்ணமான புருஷோத்தமன் ஸ்ரீகிருஷ்ணனே (கீதை 15/18). வேறு எதிலும் நாட்டம் கொள்ளாது அவரைச் சரணடைவதாலேயே அவரது உண்மை வடிவத்தை உள்ளபடி புரிந்து கொள்ள முடியும். ஆகவே, ஸ்ரீகிருஷ்ணன் யார் என்பதைப் புரிந்து கொள்ள அறிவுத் திறனில் உள்ள செருக்கை அகற்றி, அவரைச் சரணாகதி அடைந்தால் அர்ஜுனனுக்கு உணர்த்தியது போன்று நமக்கும் தமது சொரூபம் என்னவென்று உணர்த்திவிடுவார். அர்ஜுனனது குரலோடு நம் குரலையும் ஒன்றுசேர்த்து நாம் சொல்வோமே. “பிரபுவே! தங்களது கருணையால் என் அறியாமை விலகிவிட்டது; உமது உண்மையான சொரூபம் என்னவென்று விளங்கி விட்டது. இப்போது எவ்வித ஐயமுமின்றி நீங்கள் எதைச் சொல்வீர்களோ, கண்களை மூடிக் கொண்டு பரிபூர்ண நம்பிக்கையோடு அதைச் செய்வேன்” (கீதை 18/73). இதற்குப் பிறகு நம் மூலமாக ஏதாவது ஒரு செயல் நிகழ்ந்தால், அது பகவானது தூண்டுதலினாலேயே ஏற்பட்டதாகும். எதைச் செய்தாலும் நாம் அதைச் செய்தவர்கள் ஆகமாட்டோம். இதுவே கீதை உபதேசிக்கும் சிறந்த நைஷ்கர்ம்ய ஸித்தி (பற்றற்ற நிலை). இத்தகைய மனிதர்களைக் குறித்துத்தான் பகவான், “அவர்கள் அகில உலகங்களையும் அழித்தாலும் ஒன்றும் செய்யாதவர்களே” (கீதை 18/17) என்கிறார். அவர்கள் பகவானது கையில் உள்ள பொம்மைகளாகி விடுகிறார்கள்.</p>
<p class="Sub-Title">( 6 )</p>
<p class="Text">குருகுலத்து முதியவரும் பாட்டனாருமான பீஷ்மர் பகவானது கையில் விளங்கும் ஒரு கருவியாகவே இருந்தார். அவர் அர்ஜுனனுடைய பாணங்களால் உடல் முழுவதும் காயமடைந்து, அம்புப் படுக்கையில் படுத்துக் கொண்டு, தமது விருப்பப்படி உடலை உகுக்க உத்தராயணத்தில் சூரியன் பிரவேசிக்கும் காலத்தை எதிர்நோக்கிக் கொண்டிருந்தார். யுத்தம் முடிந்து யுதிஷ்டிரருடைய முடிசூட்டு விழாவும் நடந்தேறியபின், பாண்டவர்களைத் தம்முடன் கூட அழைத்துக் கொண்டு ஸ்ரீகிருஷ்ணன் குருக்ஷேத்திர மைதானத்திற்குச் சென்றார். ‘பாண்டவர்கள் பீஷ்மரது திருமுகத்திலிருந்து தருமோபதேசம் பெற வேண்டும்’ என்பதே ஸ்ரீகிருஷ்ணனது நோக்கம்.</p>
<p class="Text para-style-override-2">ஸ்ரீகிருஷ்ணன் வருவதைக் கண்ட பீஷ்மர் மகிழ்ச்சியினால் குரல் தழுதழுத்து அவரைத் துதி செய்யத் தொடங்கினார். ஸ்ரீகிருஷ்ணனும் பீஷ்மரை வெகுவாகப் புகழ்ந்தார். “நீங்கள் உடலை உகுத்துவிட்டு இவ்வுலகத்திலிருந்து வெளிக் கிளம்பும்போது, கூடவே எல்லா ஞானமும் இங்கிருந்து விடைபெற்றுக் கொண்டு போய்விடும்.<span class="char-style-override-4">‡</span> எனவே, பாண்டவர்களுக்கு ஞானோபதேசம் செய்தருளுங்கள்” என்று வேண்டிக் கொண்டார்.</p>
<p class="Shlok"><span class="char-style-override-33">‡</span> அமும் ச லோகம் த்வயி பீ<span class="char-style-override-30">4</span>ஷ்ம</p>
<p class="Shlok">யாதே க்ஞாநாநி நங்க்ஷ்யந்த்யகி<span class="char-style-override-30">2</span>லேந வீர ॥</p>
<p class="Shlok-Right para-style-override-10">(சாந்திபர்வம் 51/17)</p>
<p class="Text para-style-override-2">பீஷ்மர், “பிரபுவே! பாணங்களினால் ஏற்பட்டுக் கொண்டிருக்கும் வலியினால் மனம் தளர்ந்து போய்க் கொண்டிருக்கிறது. ஒவ்வொரு அங்கத்திலும் வலியினால் துன்பம் நிறைந்து கொண்டிருக்கிறது. அறிவுத் திறன் மறைந்து கொண்டிருக்கிறது. மர்மஸ்தானங்கள் நெருப்பைப் போன்று தகித்துக் கொண்டிருக்கின்றன. பேச முடியாமல் தொண்டை அடைத்துக் கொள்கிறது. இத்தகைய நிலையில் என்னால் எப்படி உபதேசம் செய்ய முடியும்? எந்தத் திசை எங்கு உள்ளது? என்று கூடத் தெரியவில்லை. உங்களது கிருபை ஒன்றினாலேயே நான் உயிர் வாழ்ந்துக் கொண்டிருக்கிறேன். ஆகையால், பகவானே! என்னைப் பொருத்தருளுங்கள். கருணைகூர்ந்து பாண்டவர்களுக்கு நீங்களே உபதேசம் செய்யுங்கள். ஏனெனில், எல்லா சாஸ்திரங்களும் உங்களிடமிருந்துதான் தோன்றியுள்ளன. உங்கள் முன் வாய்திறந்துப் பேசுவதற்குப் பிருஹஸ்பதி கூடத் தயங்குவார் என்றால் மற்றவர்களைப் பற்றி என்ன சொல்வது? குருவின் முன்னிலையில் சீடன் உபதேசம் செய்ய இயலாதது போன்று, நீங்கள் இருக்கும்போது என்னைப் போன்ற சாதாரண மனிதன் எவ்வாறு  உபதேசம் செய்ய முடியும்?” (சாந்திபர்வம் 3/13) என்று விடையளித்தார். இவ்வாறு பீஷ்மர் கூறிய பிறகு, “இனி உங்களுக்கு உடலில் தளர்ச்சி ஏற்படாது; மயக்கம் ஏற்படாது; எரிச்சல் ஏற்படாது; வலி ஏற்படாது; பசியும் தாகமும் உங்களைத் துன்புறுத்தா. எனது கிருபையினால் எல்லா ஞானங்களும் தாமாகவே ஸ்புரிக்கத் தொடங்கும். உங்களுடைய புத்தி இடையறாது சத்துவ குணத்திலேயே நிலைபெற்றிருக்கும்” என்று ஸ்ரீகிருஷ்ணன் அவருக்கு வரமளித்தார். அச்சமயம் வியாசர் முதலிய பல மகரிஷிகளும் அங்கே வந்திருந்தனர். வேத மந்திரங்களாலும் துதிகளாலும் அனைவரும் ஸ்ரீகிருஷ்ணனைப் போற்றினர். வானிலிருந்து மலர் மாரி பொழிந்தது.<span class="char-style-override-4">‡</span></p>
<p class="Shlok"><span class="char-style-override-33">‡</span> ததஸ்தே வ்யாஸஸஹிதா: ஸர்வ ஏவ மஹர்ஷய: ।</p>
<p class="Shlok">ரு॒க்<span class="char-style-override-30">3</span>யஜு:ஸாமஸஹிதைர்வசோபி<span class="char-style-override-30">4</span>: க்ரு॒ஷ்ணமார்சயந் ॥</p>
<p class="Shlok">தத: ஸர்வார்தவம் தி<span class="char-style-override-30">3</span>வ்யம் புஷ்பவர்ஷம் நப<span class="char-style-override-30">4</span>ஸ்தலாத் ।</p>
<p class="Shlok">பபாத யத்ர வார்ஷ்ணேய: ஸகா<span class="char-style-override-30">3</span>ங்கே<span class="char-style-override-30">3</span>ய: ஸபாண்ட<span class="char-style-override-30">3</span>வ: ॥</p>
<p class="Shlok-Right para-style-override-10">(சாந்திபர்வம் 52/22—23)</p>
<p class="Text para-style-override-2">அடுத்த நாளிலிருந்து பீஷ்மர் தமது உபதேசத்தை அருளத் தொடங்கினார். ஸ்ரீகிருஷ்ணனின் அருளால் அவரது உடலை வருத்திய எரிச்சல், மதிமயக்கம், களைப்பு, தளர்ச்சி, வலி யாவும் விலகிவிட்டன.<span class="char-style-override-4">‡</span> அவருடைய சொல்லிலும், மனத்திலும் சக்தி பிறந்தது. பிறகு அவர் வர்ணாசிரம தர்மம், ராஜ தர்மம், ஆபத்தர்மம், மோட்ச தர்மம், சிராத்த தர்மம், தான தர்மம், ஸ்த்ரீ தர்மம் முதலிய பற்பல முக்கியமான விஷயங்களைப் பற்றியும் இடைவிடாமல் சில நாட்கள் வரை உபதேசம் செய்தார். இறுதியில் ஆதவன் உத்தராயணத்திற்கு வந்தவுடன், பகவான் ஸ்ரீகிருஷ்ணனின் முன்னிலையில் மகாத்மா பீஷ்மர் பூதவுடலை நீத்து திவ்ய லோகத்திற்குச் சென்றுவிட்டார். அப்போது தேவதைகள் துந்துபி முழக்கினார்கள். விண்ணிலிருந்து மலர் மாரி பொழிந்தது. பாண்டவர்கள் முறைப்படி அவருக்கு ஈமக்கடன்களைச் செய்தார்கள்.</p>
<p class="Shlok"><span class="char-style-override-33">‡</span> தா<span class="char-style-override-30">3</span>ஹோ மோஹ: ஶ்ரமஶ்சைவ க்லமோ க்<span class="char-style-override-30">3</span>லாநிஸ்ததா<span class="char-style-override-30">2</span> ருஜா ।</p>
<p class="Shlok">தவ ப்ரஸாதா<span class="char-style-override-30">3</span>த்<span class="char-style-override-30">3</span> வார்ஷ்ணேய ஸத்<span class="char-style-override-30">3</span>ய: ப்ரதிக<span class="char-style-override-30">3</span>தாநி மே ॥</p>
<p class="Shlok-Right para-style-override-10">(சாந்திபர்வம் 54/17)</p>
<p class="Sub-Title">( 7 )</p>
<p class="Text">இவ்விதமாக தர்மராஜரை ஹஸ்தினாபுர ராஜ்யத்தின் அரியணையில் அமர்த்திவிட்டு, ஸ்ரீகிருஷ்ணன் துவாரகைக்குத் திரும்பி வந்தார். வழியில் மகாதேஜஸ்வியான உத்தங்க ரிஷியைச் சந்தித்தார். கௌரவர்கள் அனைவரும் அழிந்து போன செய்தியைக் கேட்டதும் அவருக்கு மிகுந்த சினம் உண்டாயிற்று. அவர் ஸ்ரீகிருஷ்ணனிடம், “கிருஷ்ணா! கௌரவர்கள் தங்களுடைய உறவினர்; தங்கள் பிரியத்திற்குப் பாத்திரமானவர்கள். தங்களிடம் வலிமை இருந்தும் அவர்களைக் காப்பாற்றவில்லை. அவர்களைக் கட்டாயப்படுத்திப் போர் செய்யாமல் தடுக்கவில்லை. ஆகவே, நான் தங்களுக்குச் சாபம் கொடுக்கப் போகிறேன்.” என்று கூறினார். ஸ்ரீகிருஷ்ணன், “எந்த ஒரு மனிதனும் தனது தவ வலிமையினால் என்னை ஒன்றும் செய்துவிட முடியாது. ஆகவே, உங்களது சினத்தை அடக்கிக் கொண்டு அமைதியடையுங்கள். நீங்கள் தவச்செல்வர், குருபக்தர் என்பதை நான் அறிந்தே இருக்கிறேன். ஆகவே, உங்களது தவத்தை நான் அழிக்க (வீணாக்க) விரும்பவில்லை” என்றார். இதற்குப் பிறகு அவர் மீது கருணை கொண்டு அவரிடம், “எல்லா உயிரினங்களையும் தோற்றுவிப்பவனும் அழிப்பவனும் நானே. யுகங்கள் மாறும்பொழுதெல்லாம் மக்களுக்கு நலன் செய்யும் பொருட்டு வெவ்வேறு பிறவிகளில் பிறந்து தர்மத்தை நிலைநாட்டுகிறேன். எப்பொழுதும் அந்தப் பிறவிக்கு ஏற்றாற்போலவே நடந்து கொள்கிறேன். இப்போது நான் மனிதனாக அவதரித்துள்ளேன். ஆகவே, மனிதர்கள் நடந்து கொள்வது போலவே நடந்து கொள்கிறேன். மனிதனைப் போன்றே கௌரவர்களிடம் சமாதானம் செய்து கொள்ளுமாறு நயந்து வேண்டினேன். அவர்களை அச்சுறுத்தவும் செய்தேன். மதிமயக்கத்தினால் அவர்கள் நான் கூறியதைக் கேட்கவில்லை. அதனால்தான் அவர்கள் அனைவரும் கொல்லப்பட்டுவிட்டனர். ஆனால், போரிட்டு இறந்ததால் அவர்கள் அனைவருக்கும் நல்ல கதியே கிடைத்தது” (ஆச்வமேதிக பர்வம் 54/15—21) என மொழிந்தார். பிறகு கண்ணபிரான் உத்தங்கரின் வேண்டுகோளுக்கிணங்க, அவருக்குத் தமது விசுவரூபத்தைக் காட்டிவிட்டுத் துவாரகை சென்றடைந்தார்.</p>
<p class="Sub-Title">( 8 )</p>
<p class="Text">உத்தங்கரின் கோபத்திற்கு ஆளாகியது போலவே காந்தாரியின் கோபத்திற்கும் ஸ்ரீகிருஷ்ணன் ஆளானார். போர் முடிந்த பிறகு இறந்துபோன உறவினர்களின் ஈமச்சடங்குகளைச் செய்வதற்காகவும், நீர்க்கடனைச் செய்து முடிப்பதற்காகவும், பாண்டவர்களுடனும் காந்தாரி, குந்தி, திரௌபதி முதலிய குருவம்சப் பெண்களுடனும் திருதராஷ்டிரர் குருஷேத்திர மைதானத்திற்குச் சென்றார். அங்கே தங்களுடைய புதல்வர்கள், சகோதரர்கள், தந்தையார், கணவன்மார்கள் இவர்களுடைய சடலங்கள் கீழே கிடப்பதை அவர்கள் கண்டனர். இறைச்சியுண்ணும் விலங்குகளும் பறவைகளும் சடலங்களைக் கொத்திக் கொத்தி இறைச்சியை உண்டு கொண்டிருந்தன. அந்தக் கோரக் காட்சியைப் பார்த்த குருவம்சப் பெண்கள் மயக்கமுற்றுக் கீழே விழுந்தனர். தாங்கவொண்ணாத துன்பத்தால் கதறி அழுதார்கள். தன் சோகத்தை அடக்கிக் கொள்ள முடியாத காரணத்தால், கற்புக்கரசியான காந்தாரியும் மயக்கமுற்றுக் கீழே விழுந்தாள்; சோகத்தால் கதறத் தொடங்கினாள். சிறிது நேரங்கழித்து அவளுக்கு நினைவு வந்ததும் சினம் நிறைந்த பார்வையால் ஸ்ரீகிருஷ்ணனைப் பார்த்து, “ஸ்ரீகிருஷ்ணா! நீ விரும்பியிருந்தால் பயங்கரமான இப்படுகொலையைத் தடுத்திருக்க முடியும். ஆனால், உன்னிடம் சக்தி இருந்தும் இதை நீ தடுக்கவில்லை. ஆகவே, என் கற்பின் வலிமையால் உனக்கு நான் சாபம் கொடுக்கிறேன். கௌரவர்கள் அழிந்து போவதை எப்படி அலட்சியம் செய்தாயோ, அப்படியே உன் குலத்தினர் நாசத்திற்கும் நீயே காரணமாவாய். இன்றிலிருந்து முப்பத்தாறாவது ஆண்டில் உனது குலத்து மந்திரிகள், புதல்வர்கள் ஆகியோர் அழிந்து போகட்டும். ஓர் அற்பமான காரணத்தால் உற்றார் அற்றவன் போல் நீ உயிர் துறக்க நேரிடும். நீ இறந்து போன விஷயம் கூட மக்களுக்குத் தெரியாமல் போய்விடும்” என்று சபித்தாள்.</p>
<p class="Text">காந்தாரியின் சாபம் நிறைவேறாமல் செய்ய ஸ்ரீகிருஷ்ணனால் முடியும். ஆனால், யாதவர்கள் அழிந்து போவதையே அவர் விரும்பினார். மகாபாரதப் போரினால் அவருடைய அவதார நோக்கமாகிய பூபாரத்தைக் குறைத்தல் என்பது வெகுவாகப் பூர்த்தியாகிவிட்டது. அந்த யக்ஞத்திற்கு யாதவர்களுடைய சம்கார ரூபமான பூர்ணாகுதியைத்தான் அவர் செய்ய வேண்டி இருந்தது. அவர் இருக்கும்போது யாதவர்களின் அருகே யாராலும் நெருங்கவும் இயலவில்லை. ஆகவே, காந்தாரியின் சாபத்தை ஒரு நிமித்தமாகக் கொண்டு யாதவர்கள் தங்களுக்குள்ளேயே மோதிக் கொண்டு அழிவதே சரியென்று நினைத்தார். காந்தாரியின் அசாதாரணமான கற்பின் வலிமைக்குப் பெருமை அளித்து, அவளது சாபத்தை மகிழ்ச்சியுடன் ஏற்றுக் கொண்டார் (ஸ்த்ரீபர்வம் 25/48—50). தகுந்த சமயம் வாய்த்ததும் யாதவர்கள் தமக்குள்ளேயே போரிடும்படி செய்து அவர்களை அழித்தார்.</p>
<p class="Sub-Title">( 9 )</p>
<p class="Text para-style-override-2">இவ்விதமாக அவதாரத்தின் நோக்கம் நிறைவேறிய பின்னர், பகவான் பரமபதத்திற்குச் செல்லத் தீர்மானித்தார். காந்தாரியின் சாபத்தை நிறைவேற்றத் திருவுளம் கொண்ட பகவான், ஐம்புலன்கள், வாக்கு, மனம் — இவற்றை முற்றிலும் அடக்கிச் சமாதியில் அமர்ந்தார்.<span class="char-style-override-4">‡</span></p>
<p class="Shlok"><span class="char-style-override-33">‡</span> ஸ ஸம்நிருத்<span class="char-style-override-30">3</span>தே<span class="char-style-override-30">4</span>ந்த்<span class="char-style-override-30">3</span>ரியவாங்மநாஸ்து</p>
<p class="Shlok">ஶிஷ்யே மஹாயோக<span class="char-style-override-30">3</span>முபேத்ய க்ரு॒ஷ்ண: ॥</p>
<p class="Shlok-Right para-style-override-10">(மௌஸலபர்வம் 4/21)</p>
<p class="Text">அப்பொழுது அவரது திருவுள்ளப்படியே ‘ஜரன்’ என்ற வேடன் வேட்டை தேடி அங்கு வந்தான். மானொன்று அசையாது உள்ளது என்று நினைத்து, சமாதியிலே இருந்த ஸ்ரீகிருஷ்ணனின் ஒரு பாதத்தின் குதிகாலில் அம்பெய்தினான். அருகில் வந்து பார்த்ததும் தன் தவறை உணர்ந்து மிக்க பயமடைந்து, ஸ்ரீகிருஷ்ணனது இரு கால்களையும் பிடித்துக் கொண்டான். ஸ்ரீகிருஷ்ணன் அவனுக்கு ஆறுதல் அளித்துவிட்டு ஒப்பற்ற பேரொளியால் பூமியையும் வானையும் பிரகாசமடையச் செய்து பரமபதத்திற்கு ஏகினார். அப்போது இந்திரன், அசுவினீ குமாரர்கள், ருத்ரன், ஆதித்யர்கள், வசுக்கள், விச்வேதேவர்கள், முனிவர்கள், சித்தர்கள், அப்சரப் பெண்களுடன் முக்கியமான கந்தர்வர்கள் — இவர்கள் அனைவரும் அவரை அழைத்துச் செல்ல வந்தனர் (மௌஸலபர்வம் 4/22—26). இவ்விதமாக உலகையே புனிதப்படுத்தும் தம்முடைய மங்களமான செயல்களால் பகவான் ஸ்ரீகிருஷ்ணன் பக்தர்களுக்கு ஆனந்தம் அளித்துக் கொண்டும், தீயவர்களை அழித்தல் என்ற சாக்கில் தீயவர்களையும் கடைத்தேற்றிவிட்டு அவதார லீலையை முடித்துக் கொண்டார்.</p>
<p class="Text">இங்கு பாண்டவர்கள் யாதவர்கள் அழிந்ததையும், பகவான் ஸ்ரீகிருஷ்ணன் பரமபதம் சென்றதையும் செவியுற்று மிகவும் வருந்தினர். அவர்களும் தங்களுடைய பேரனும் அபிமன்யுவின் மைந்தனுமான பரீக்ஷித்தை அரியணையில் அமர்த்தினார்கள். பரீக்ஷித்தை மேற்பார்வை பார்ப்பதற்காகத் திருதராஷ்டிரருடைய குமாரனான யுயுத்ஸுவை அமர்த்திவிட்டு இமயமலையை நோக்கி (மகாபிரஸ்தானமாக) புறப்பட்டனர். இமயமலையைத் தாண்டி மேருமலையை நோக்கி முன்னேறத் தொடங்கினர். இதற்குள் திரௌபதி, சகதேவன், நகுலன், அர்ஜுனன், பீமன் — இவர்களது ஆயுட்காலம் முடிவடைந்துவிட்டதால் வழியிலேயே கீழே விழுந்துவிட்டனர். தர்மபுத்திரர் ஒருவர் மட்டும் ஒரு நாய் பின்தொடர முன்னேறிச் சென்று, மனிதச் சரீரத்தோடு சுவர்க்கத்தை அடைந்தார். அங்கே தேவநதியான கங்கையில் நீராடினார். அங்கேயே தமது பூதவுடலை நீக்கித் தெய்வ உருப்பெற்றார். அந்த உடலோடு பகவானது பரமபதத்தை அடைந்தார். அங்கு பரப்பிரம்மரூபரான ஸ்ரீகிருஷ்ணனைக் கண்டார். சுதர்சன சக்கரம் முதலிய அவரது ஆயுதங்கள் திவ்ய உருவந்தாங்கி அவருக்குப் பணிபுரிவதைப் பார்த்தார். வீரனான அர்ஜுனனும் அவருக்குப் பணிவிடை செய்து கொண்டிருந்தான்.</p>
<p class="Text">இதுவே பகவான் ஸ்ரீகிருஷ்ணனின் உண்மை நிலை. அவரிடம் ஒன்றுபட்டு அசையாத அன்புள்ளம் கொண்டு அடைக்கலம் புகுந்ததன் பயன் இதுவே. பகவான் ஸ்ரீகிருஷ்ணன் நித்தியமானவர். அவர் இன்றும் பக்தர்களோடு விளையாடி அவர்களுக்குத் தரிசனம் அளிக்கிறார்.</p>
<p class="Text">விரும்பினால் நாமும் அவரைச் சரணடைந்து பயமின்றி இருக்கலாம்.</p>
<p class="Text">சொல்லுங்கள்! <span class="char-style-override-4">‘பகவான் ஸ்ரீகிருஷ்ணன் வாழ்க!’</span></p>
<p class="Book-End-Line para-style-override-4"><span class="char-style-override-35">* * * * *</span><span></span></p>


<p class="Page-Break"> </p>
<p class="Heading" id="toc_marker-5">2. பிதாமகர் பீஷ்மர்</p>
<p class="Text">மகாத்மா பீஷ்மர் குரு வம்சத்தைச் சேர்ந்த புகழ் பெற்ற அரசர் சந்தனுவின் புதல்வர். இவர் கங்கா தேவியின் திருவயிற்றில் பிறந்தவர். தேவதைகளில் ‘த்யௌ’ என்ற பெயருள்ள ஒன்பதாவது வசுவே, மகரிஷி வசிஷ்டரின் சாபத்தின் விளைவாக பீஷ்மராக அவதரித்தார். சிறுவனாக இருந்தபோதே அங்க—உபாங்கங்களோடு கூட வேதங்களைப் படித்துவிட்டார். அஸ்திரப் பயிற்சி செய்யும்போது ஒருமுறை இவர் கங்கையின் நீரோட்டத்தை பாணங்களால் தடுத்து நிறுத்திவிட்டார். இளமைப் பிராயத்தில் மக்கள் இவரை ‘தேவவிரதன்’ என்றழைத்தனர்.</p>
<p class="Text">ஒருநாள் ராஜரிஷியான சந்தனு காட்டில் உலவிக் கொண்டிருந்தார். அவரது பார்வை ஒரு படகோட்டியின் மகள் மீது விழுந்தது. அந்த அழகான கன்னிகையின் பெயர் சத்யவதி. அவள் மீது சந்தனு காதல் கொண்டார். அவளை மணம் செய்து கொள்ள விரும்பினார். சத்யவதி அரச குலத்தில் உதித்த பெண்தான். ஆனால், படகோட்டியர் தலைவனால் வளர்க்கப்பட்டு வந்தாள். அவளுடைய வளர்ப்புத் தந்தையான படகோட்டியர் தலைவன், அரசனிடம் அவளுக்குப் பிறக்கும் மகனே அரசனுக்குப் பின்னர் முடிசூடவேண்டும் என்ற ஒரு நிபந்தனையை விதித்தான். அரசர் அந்நிபந்தனையை ஒப்புக் கொள்ளவில்லை. அவரால் அப்பெண்ணை மறக்கவும் முடியவில்லை. அவளை அடைய வேண்டுமென்ற ஏக்கத்துடன் இருந்தார் அரசர். கவலையுற்றிருக்கும் காரணத்தை அறிந்த தேவவிரதன் படகோட்டியர் தலைவனிடம் சென்று, அவன் மகளைத் தம்முடைய தந்தைக்குத் திருமணம் செய்து தருமாறு  வேண்டினான். அவன் விதித்த நிபந்தனையை ஒப்புக் கொண்டு எல்லோருக்கும் முன்பு, “இவருக்குப் பிறக்கப் போகும் குமாரனே எங்கள் அரசனாவான்” என்று சூளுரைத்தான். இதனாலும் படகோட்டியர் தலைவனுக்குத் திருப்தி ஏற்படவில்லை. ‘தேவவிரதன் தன் வார்த்தையிலிருந்து பிறழ மாட்டான். ஆனால், இவனுடைய புதல்வன் அரசாளும் தகுதி உடையவன் ஆக இயலுமே’ என்று நினைத்தான். உடனே தேவவிரதன், மீண்டும் கடினமானதொரு சபதம் செய்தான்—— “உயிருள்ள வரை நான் பிரம்மசரிய விரதத்தைக் காத்து நிற்பேன்” என்று. வாலிபனான தேவவிரதனின் பயங்கரமான இந்தப் பிரதிக்ஞையைக் கேட்ட தேவர்கள் மலர்மாரி பொழிந்தனர். அச்சமயத்திலிருந்து மக்கள் அவரை ‘பீஷ்மன்’ என அழைக்கத் தலைப்பட்டனர். பீஷ்மர், சத்யவதியை அழைத்துச் சென்று, தம்முடைய தந்தையிடம் ஒப்படைத்தார். யாராலும் செய்ய இயலாத இந்த அரிய செயலைத் தன் மகன் செய்தான் எனக் கேட்ட சந்தனு மிக்க மகிழ்ச்சி அடைந்தார். ‘தேவவிரதன் எந்நேரத்தில் உயிர்துறக்க விரும்புகிறானோ, அப்பொழுதுதான் அவனுக்கு மரணம் ஏற்படும்’ என்ற வரத்தை அளித்தார். இவ்விதமாக வாழ்க்கையின் தொடக்கத்திலேயே ஒவ்வொரு மகனும் தன் தந்தையின் விருப்பத்தை நிறைவேற்ற வேண்டும் என்ற உயரிய லட்சியத்தை உலகத்தினர் முன்பு நிலைநிறுத்தி, அசாதாரணமான தியாகத்திற்கு ஓர் எடுத்துக்காட்டாக விளங்கினார். அவருக்கு இரண்டு தலைமுறைக்குப் பின்னர், அவர் முன்னிலையிலேயே அவருடைய புதல்வர்கள்—பேரன்மார்களிடையே எந்த அரசுக்காக அனைவரையும் அழித்த பயங்கரமான போர் நடைபெற்றதோ, அந்த அரசைப் பேச்சு வாக்கிலேயே தந்தையின் விருப்பத்தை நிறைவேற்றும் பொருட்டு பீஷ்மர் தியாகம் செய்துவிட்டார். உலக வரலாற்றில் பெண்ணுக்காகவும் செல்வத்திற்காகவும் எவ்வளவு முறை போரும், இரத்தம் சிந்துதலும் ஏற்பட்டனவோ தெரியாது. எவ்வளவு முறை அரசுகள் போரிட்டுக் கொண்டு அழிந்தனவோ தெரியாது. பீஷ்மரோ இவற்றைத் துரும்புக்குச் சமமாக மதித்துத் தியாகம் செய்து, முற்றிலும் துறந்த மகாத்மாவைப் போன்று நடந்து கொண்டார். தந்தை மீது உள்ள பக்தியே, நீ வாழ்க!</p>
<p class="Text">மகாராஜா சந்தனுவுக்குச் சத்தியவதி மூலமாக இரு புதல்வர்கள் பிறந்தனர். மூத்தவனின் பெயர் சித்ராங்கதன்; இளையவனின் பெயர் விசித்ரவீர்யன். சித்ராங்கதன் வாலிபனாகும் முன்னரே, அரசர் சந்தனு காலகதி அடைந்துவிட்டார். சித்ராங்கதன் அரசனான பின்னர், சிறிது காலம் கழித்து, கந்தர்வர்களோடு நிகழ்ந்த போரில் இறந்துவிட்டான். அச்சமயம் விசித்ரவீர்யன் சிறுவனாக இருந்தான். பீஷ்மரது கண்காணிப்பில் அவன் அரசாளத் தொடங்கினான். சிறிது காலம் கழிந்தவுடன் விசித்ரவீர்யனுக்குத் திருமணம் செய்ய வேண்டுமென்ற எண்ணம் பீஷ்மருக்கு ஏற்பட்டது. அச்சமயம் காசியரசனின் மூன்று பெண்களுக்கும் சுயம்வரம் நடந்து கொண்டிருந்தது. பீஷ்மர் தேரேறித் தாம் மட்டும் காசி மாநகர் சென்று, அம்மூன்று கன்னிகைகளையும் கவர்ந்து எடுத்து வந்து தேரில் புறப்பட்டார். சுயம்வரத்திற்கு வந்திருந்த எல்லா அரசர்களும் அவர் மீது பாய்ந்தார்கள். ஆனால், ஒருவராலும் பீஷ்மரை வெற்றி கொள்ள இயலவில்லை. தனியாக நின்று போர் செய்தே எல்லா அரசர்களையும் தோற்கடித்தார். பீஷ்மருடைய ஒப்பற்ற வீரமும், அஸ்திரங்களைப் பிரயோகம் செய்யும் திறனும் உலகத்தாருக்குத் தெரிய வந்தன.</p>
<p class="Text">பீஷ்மர் கவர்ந்து வந்த மூன்று கன்னிகைகளில் எல்லோருக்கும் மூத்தவளான ‘அம்பை’ சால்வ அரசனை மனத்தில் மணாளனாக வரித்திருந்தாள். இவ்விஷயம் பீஷ்மருக்குத் தெரிந்ததும் அவளை அவனிடம் செல்லுமாறு விடை கொடுத்தனுப்பினார். மற்ற இரு கன்னிகைகளையும் விசித்ரவீர்யனுக்குத் திருமணம் செய்து வைத்தார். ஆனால், விசித்ரவீர்யன் அதிக காலம் உயிர் வாழவில்லை. திருமணமான சில ஆண்டுகளுக்குப் பின்னர் அவன் க்ஷயரோகத்தினால் பீடிக்கப்பட்டு உயிர் துறந்தான். அவனுக்கு மகப்பேறு உண்டாகவில்லை. இதனால் குருவம்சத்திற்கு முடிவு ஏற்படும்படியான நிலை ஏற்பட்டது. பீஷ்மர் விரும்பியிருந்தால் அவர் எளிதாகவே அரசாட்சியைக் கைப்பற்றியிருக்க முடியும். மக்களும் அவருக்கு ஆதரவாகவே இருந்தார்கள். வம்சத்தை அழியாமல் காப்பாற்றும் பொருட்டு அவர் திருமணம் செய்து கொள்ள விரும்பியிருந்தால் அதற்கும் தடை ஒன்றுமில்லை. எந்தவிதமான ஆசையும், மிகப்பெரிய தேவை நேரிட்ட எந்த ஒரு சூழ்நிலையும் பீஷ்மரை அவர் வாக்குறுதியிலிருந்து பிறழ வைக்க முடியவில்லை. ஒரு சந்தர்ப்பத்தில் சத்தியவதியின் தந்தைக்கு அளித்த வாக்குறுதியைத் திரும்பவும் கூறி, “மூவுலகங்களின் அரசாட்சி, பிரும்மாவின் பதவி, இவற்றைக் காட்டிலும் மேலான மோட்சத்தையும் துறக்க இயலும். ஆனால், கொடுத்த வாக்குறுதியை (சத்தியத்தை)த் துறக்க முடியாது. பஞ்ச பூதங்களும் தத்தம் குணங்களைத் துறந்துவிடலாம். சந்திரன் தண்மையை (குளிர்ச்சியை) விட்டுவிடலாம். யமதர்மராஜனோ தமது தர்மத்தைத் துறக்கலாம். ஆனால், நான் கொடுத்த வாக்குறுதியை மீறுவது என்பது என்னால் சிந்தித்துக்கூடப் பார்க்க முடியாதது” என உறுதிபடக் கூறினார். கொடுத்த வாக்குறுதியைக் காப்பாற்றுவது என்றால் இப்படியல்லவா இருக்க வேண்டும்?</p>
<p class="Text">சால்வன் அம்பையை ஏற்றுக் கொள்ளவில்லை. அவள் இங்குமில்லை, அங்குமில்லை என்ற நிலையை அடைந்தாள். வெட்கம் காரணமாக, தனது தந்தை வீட்டிற்கும் அவளால் செல்ல முடியவில்லை. தனது இந்தத் துன்பநிலைக்குக் காரணம் பீஷ்மரே என்று எண்ணி, மனத்திற்குள் அவரைச் சபித்துக் கொண்டிருந்தாள். அவரைப் பழிவாங்குவதற்கான உபாயத்தைச் சிந்தித்தாள். தன்னுடைய தாய்வழிப் பாட்டனாரான ராஜரிஷி ஹோத்ரவாகனரின் ஆலோசனைப்படி ஜமதக்னியின் குமாரரான பரசுராமரைச் சரணடைந்தாள். தனது துக்கத்திற்கான காரணத்தை அவரிடம் எடுத்துரைத்தாள். பரசுராமரிடமிருந்தே பீஷ்மர் அஸ்திர வித்யையைக் கற்றிருந்தார். அவர் பீஷ்மரைக் குருக்ஷேத்திரத்திற்கு அழைத்து, அவரிடம் “பலாத்காரமாக இந்தக் கன்னிகையைத் தொட்டு, இவளது புனிதத் தன்மையை நாசம் செய்துவிட்டாய். அதனால், சால்வன் இவளை ஏற்றுக் கொள்ளவில்லை. ஆகவே, நீயே இவளைத் திருமணம் செய்துகொள்ள வேண்டும்” என்று கூறினார். பீஷ்மர் அவரது வார்த்தையை ஏற்கவில்லை. அவர் கூறினார்—— “இப்பெண்ணே என்னிடம் வாய்விட்டு நான் சால்வனுடையவள் ஆகிவிட்டேன் என்றாள். இம்மாதிரியான நிலையில் அவளை எவ்வாறு என்னிடம் வைத்துக் கொள்ளமுடியும்? அறநெறி நிற்கும் ஒரு மனிதன், வேறொருவனிடம் அன்பு கொண்டுள்ள பெண்ணைத் தன்னிடம் வைத்துக் கொள்ள முடியுமா?” பரசுராமருடைய கண்களில் சினத்தால் தீப்பொறி பறந்தது. அவர் கூறினார்—— “பீஷ்மா! இப்பூமியில் க்ஷத்திரியப் பூண்டே இல்லாமல் இருபத்தோரு முறை செய்துள்ளேன் என்பதை நீ அறியவில்லையா?” அதற்கு பீஷ்மர், “குருவே! அக்காலத்தில் பீஷ்மன் பிறந்திருக்கவில்லை” என்றார். பிறகு பரசுராமர் பீஷ்மரைப் போருக்கழைத்தார். பீஷ்மர் அவர் விடுத்த சூளுரையை ஏற்றுக் கொண்டார். குருவுக்கும் சீடனுக்கும் இடையே பயங்கரமான போர் தொடங்கியது. இருபத்து மூன்று நாட்கள் இடைவிடாமல் போர் தொடர்ந்து கொண்டேயிருந்தது. ஆனால், இருவரில் ஒருவரும் தோல்வி அடைந்ததாக ஏற்றுக் கொள்ளவில்லை. இறுதியில் தேவதைகளும் முனிவர்களும் அவர்களுக்கிடையே தோன்றிப் போரை நிறுத்தச் செய்தனர். இவ்விதமாகப் பரசுராமரது சொல்லைக் கூட ஏற்காமல், தாம் அளித்த வாக்குறுதியைப் பீஷ்மர் காப்பாற்றினார். தமது அற்புதமான பராக்கிரமத்தினால் ஒப்புயர்வற்ற வில்லாளியான பரசுராமரையும் நிலை கலங்க வைத்தார். உண்மையான வாக்குறுதிக்கும் வீரத்திற்கும் இறுதியான எல்லை பிதாமகர் பீஷ்மரே.</p>
<p class="Text">மகாபாரத யுத்தத்தில் கௌரவர் அணியில் இருந்த போர் வீரர்களுள் மிகச்சிறந்தவர் பீஷ்மரேயாவார். அதனால்தான் பிரதான சேனாதிபதியாகும் கௌரவம் இவருக்குக் கிடைத்தது. பாண்டவர்கள், கௌரவர்கள் இருவருக்கும் பாட்டனார் ஆனதால், இருவரிடமும் சமமான பாசமும் பரிவும் இவருக்கு இருந்தன. இருதரப்பினரின் நன்மையையே சமமாக விரும்பினார். தர்மமும் நியாயமும் பாண்டவர் பக்கத்தில் இருந்ததை அறிந்தும்கூட இருவரிடத்தும் சமமான அன்பு கொண்டிருந்தார். அவருக்குப் பாண்டவர்களிடம் விசேஷமான பரிவு இருந்தது. அவர்கள் வெற்றிபெற வேண்டும் என்று மனத்திற்குள் நினைத்தார். மனம் பாண்டவர்கள் பக்கம் இருந்தபோதிலும், அவர்களுக்கு எந்தச் சலுகைகளும் காட்டாமல் தமது உயிரைப் பணயம் வைத்து, பாண்டவர்களை வெற்றி கொள்ளச் செயல்பட்டார். போர் நடந்த பதினெட்டு நாட்களில் பத்து நாட்கள் வரை பீஷ்மர் கௌரவர்களுடைய படைத்தலைவராக இருந்தபோது பாண்டவர் அணியைச் சார்ந்த பல படைகளை அழித்தார். வயது முதிர்ந்தவராக இருந்தாலும், போரில் தமது அற்புதமான பராக்கிரமத்தைக் காட்டினார். ‘ஆயுதம் தாங்கமாட்டேன்’ என்ற வாக்குறுதியிருந்த போதிலும் அர்ஜுனனைக் காப்பதற்காக ஸ்ரீகிருஷ்ணன் இருமுறை இவரை எதிர்த்து நிற்க நேர்ந்தது. அர்ஜுனனது வலிமை குன்றுவதைக் கண்ட ஸ்ரீகிருஷ்ணன் சக்கராயுதத்தை எடுத்துக் கொண்டு இவர் முன் ஓடிவந்தார். மற்றொரு முறை சவுக்கை எடுத்துக் கொண்டு பீஷ்மரை எதிர்க்க முனைந்தார். இவ்வாறு ஒரு பக்தனின் உயிரைக் காப்பாற்றி, மற்றொரு பக்தரின் பெருமையை உயர்த்தி, பக்தர்கள்பால் தமக்குள்ள பரிவு எத்தகையதென பகவான் நிரூபித்தார். பீஷ்மர் உயிரோடிருக்கும்வரை கௌரவர்களை வெற்றி கொள்வது அசாத்தியம் என்று உணர்ந்த பாண்டவர்கள், அவரைக் கொல்வதற்கான உபாயத்தை அவரிடமே கேட்டனர். கருணையோடு அந்த உபாயத்தை அவரே தெரிவித்து விட்டார்—— “துருபத குமாரனான சிகண்டி பிறக்கும்போது பெண்ணாக இருந்தான். இப்போது ஆணாக மாறிவிட்ட போதிலும், நான் அவனை ஒரு பெண்ணாகவே கருதுகிறேன். இத்தகைய நிலையில் அவன் மீது என்னால் அம்பு தொடுக்க இயலாது. என் முன்னால் அவன் போர் செய்ய வந்தால் நான் அஸ்திர பிரயோகம் செய்ய மாட்டேன். அச்சமயம் அர்ஜுனனால் என்னைக் கொல்ல இயலும்.” க்ஷத்திரிய தர்மத்தைக் கடைப்பிடிப்பதற்கும் வீரத்திற்கும் இதைக் காட்டிலும் உயர்ந்ததோர் எடுத்துக்காட்டு இருக்கக் கூடுமா?</p>
<p class="Text">மர்மஸ்தானத்தில் அடிபட்டு பீஷ்மர் பூமியில் கிடந்த போது, மயிர்க்கால்கள் ஒவ்வொன்றும் அம்புகளால் துளைக்கப்பட்டிருந்தன. அந்த அம்புகள் மீதே அவர் கிடந்தார். அவர் உடல் தரையின் மீது படவில்லை. அந்த சமயம் சூரியன் தட்சிணாயனத்தில் இருந்தார். உடலை உகுப்பதற்கு தட்சிணாயனம் தகுந்த காலமன்று என்று கருதி, அயனம் மாறும்வரை பீஷ்மர் அதே அம்புப்படுக்கையில் கிடந்தார். அவருடைய தந்தை அவருக்கருளிய வரத்தின் வலிமையால் தமது மரணகாலத்தைத் தீர்மானிக்கும் வல்லமையைப் பெற்றிருந்தார். பீஷ்மர் கீழே விழுந்ததுமே அன்றைய தினப் போர் நின்றுவிட்டது. கௌரவர்களும் பாண்டவர்களும் வீரரான பீஷ்மரைச் சுற்றி நின்று கொண்டனர். மிகச்சிறந்த தலையணைகளைக் கொண்டுவந்து, மக்கள் அவர் முன் வைத்தனர். ஆனால், அவர் அவற்றை விரும்பவில்லை. அப்போது அவர் அர்ஜுனனிடம், “குழந்தாய்! க்ஷத்திரிய தர்மம் எதுவென்று உனக்குத் தெரியும். எனக்குத் தகுந்த தலையணையை அமைத்துக் கொடு” என்று கேட்டார். அர்ஜுனன், வீரர்களில் சிறந்தவரான அவர்தம் கருத்தை எளிதில் புரிந்து கொண்டான். வீரர்கள் குறிப்பாகச் சொல்வதை வீரர்கள் மட்டுமே அறிவர். அம்புகளைத் தொடுத்து, பீஷ்மரது தலையை உயர்த்தினான். அந்த பாணங்களின் மீது அவரது தலை பொருத்தமாக அமர்ந்தது. துரியோதனன் பீஷ்மருக்குச் சிகிச்சை செய்வதற்காக, அம்புகளை வெளியே எடுக்கும் கலையை நன்கு அறிந்த நிபுணர்களை அழைத்து வரச் செய்தான். ஆனால், பீஷ்மர் அவர்களுக்கு மரியாதை செய்து திருப்பி அனுப்பிவிட்டார். வீரர்களுக்குரிய கதியை அடைந்த அவர், சிகிச்சை செய்து கொள்வது தமக்கு அவமானம் என்று கருதினார். தர்மத்தில் அவருக்கு இருந்த உறுதியையும், தைரியத்தையும் கண்டு எல்லோரும் வியந்து போனார்கள். அச்சமயத்தில் கூடப் போரை நிறுத்துவதற்கும், அமைதியை ஏற்படுத்துவதற்கும் முழுமனத்துடன் முயன்றார். ஆனால், அம்முயற்சியில் அவர் வெற்றி பெறவில்லை. விதி அவ்வாறு இருந்தது, அதை யார் மாற்ற முடியும்?</p>
<p class="Text">அம்புகளால் ஏற்பட்ட தாங்கவொண்ணாதத் துன்பத்தால் பீஷ்மருக்குத் தாகம் ஏற்பட்டது. அவர் குடிப்பதற்குத் தண்ணீர் வேண்டினார். குளிர்ந்த நறுமணமுள்ள நீரை ஜாடிகளில் நிரப்பி, அவற்றை அவர் முன் வைத்தனர். பீஷ்மர் அதை ஏற்கவில்லை. “ஏற்கனவே நான் அனுபவித்த சாதாரண மானிட சுகங்களைத் தற்போது நான் ஏற்றுக் கொள்ள இயலாது. ஏனெனில், நான் இப்போது அம்புப் படுக்கையில் படுத்துக் கொண்டிருக்கிறேன்” என்றார். அவர் அர்ஜுனனை விளித்து, “குழந்தாய்! உன்னாலேயே முறைப்படி என்னை நீர் அருந்தச் செய்ய முடியும்” என்றார். “உங்கள் கட்டளை” என்று அர்ஜுனன் கூறிவிட்டு, அம்பறாத்தூணியிலிருந்து ஒளி பொருந்திய பாணத்தை வெளியே எடுத்து பர்ஜன்யாஸ்திரத்துடன் அதைச் சேர்த்து, பீஷ்மரின் விலாப்பக்கத்திலிருந்த நிலத்தில் எய்தான். எல்லோரும் பார்த்துக் கொண்டிருக்கும்போதே, பூமியிலிருந்து நீரூற்று வெளிக் கிளம்பி, பீஷ்மரின் வாயில் நேராக வந்து விழத் தொடங்கிற்று. அமுதத்திற்கொப்பான அந்நீரால் விடாய் தீர்ந்த பீஷ்மர் திருப்தியடைந்தார். அர்ஜுனனது அச்செயலை அவர் வெகுவாகப் பாராட்டினார், புகழ்ந்துப் பேசினார். அப்பொழுதிலிருந்து உணவு உட்கொள்வதையும், நீர் அருந்துவதையும் விட்டுவிட்டார். பிறகு உயிர் பிரியும்வரை பொறுக்க முடியாத வேதனையுடன் பசி—தாகத்தினால் ஏற்பட்ட தாங்கவொண்ணாத துன்பத்தையும் பொறுத்துக் கொண்டிருந்தார். இவ்வாறு வீரத்தோடு கூட தைரியம், பொறுக்கும் திறன் — இவற்றின் எல்லை எவ்வளவு என்பதையும் காட்டினார்.</p>
<p class="Text">தந்தைபால் அன்பு, கொடுத்த வாக்குறுதியைக் காப்பாற்றுவது, வீரம் ஆகியவற்றுக்கு எடுத்துக்காட்டாக விளங்கியதோடு சாஸ்திரங்களை அறிந்த பேரறிஞராகவும், தர்மம், ஈசுவரன் — இவற்றின் தத்துவங்களை அறிந்தவராகவும், சிறந்த ஈசுவர பக்தராகவும் பீஷ்மர் விளங்கினார். அவரது ஆழ்ந்த ஞானத்தை பகவான் ஸ்ரீகிருஷ்ணனே புகழ்ந்து பேசினார். “இவ்வுலகை விட்டு தாங்கள் மறைந்துவிட்டால் எல்லா ஞானமும் மறைந்து போய்விடும். சந்தேகம் ஏற்படக்கூடிய விஷயங்களைத் தெளிவுபடுத்தக் கூடியவர் தங்களைத் தவிர வேறு ஒருவரும் இல்லை” என்று பகவான் கூறினார். ஸ்ரீகிருஷ்ணனது தூண்டுதலால் யுதிஷ்டிரருக்கு வெகுநாட்கள் வரை இடைவிடாமல் வர்ணாசிரம தர்மம், ராஜ தர்மம், ஆபத்தர்மம் (ஆபத்துக் காலத்திய தர்மம்), மோட்ச தர்மம், சிராத்த தர்மம், தான தர்மம், ஸ்த்ரீ தர்மம் முதலிய அநேக விஷயங்களைப் பற்றி உபதேசம் செய்தார். இந்த உபதேசங்கள் மகாபாரதத்தின் சாந்தி பர்வத்திலும், அநுசாஸன பர்வத்திலும் தொகுக்கப்பட்டுள்ளன. யம தர்மராஜரின் அம்சமாகத் தோன்றியவரும், தர்மத்தின் கண்கூடாகக் காணக்கூடிய வடிவாக விளங்கியவருமான யுதிஷ்டிரருக்கு தர்ம சம்பந்தமான ஐயப்பாடுகளைப் போக்குவது பீஷ்மரது கடமையாக ஆயிற்று. இவரது உபதேசத்தைக் கேட்க வியாசர் முதலிய மகரிஷிகளும் வந்திருந்தனர்.</p>
<p class="Text">பகவான் ஸ்ரீகிருஷ்ணனின் பெருமையைப் பற்றியும், சக்தியைப் பற்றியும் பீஷ்மர் அறிந்த அளவு, அக்கால கட்டத்தில் வெகுசிலரே அறிந்திருந்தனர். திருதராஷ்டிரருக்கும் துரியோதனனுக்கும் பல சந்தர்ப்பங்களில் ஸ்ரீகிருஷ்ணனது பெருமையைப் பீஷ்மர் எடுத்துரைத்திருக்கிறார். ராஜசூய யாகம் தொடங்கியபோது முதல் பூஜை செய்யத் தகுதி பெற்றவர்களில் மிகச்சிறந்தவர் ஸ்ரீகிருஷ்ணனே என்பதை நிலைநாட்டு முகமாக, பெரிய சபையில் அவரது பெருமையை எடுத்துரைத்தார். ‘அவர் சாட்சாத் பகவானே’ என்றும் கூறினார். பாரத யுத்த சமயத்தில் அர்ஜுனனின் பக்கத்திலிருந்து சக்கரத்தைக் கையில் எடுத்துக் கொண்டு ஸ்ரீகிருஷ்ணன் தம்மை நோக்கி ஓடிவந்த போது, ஸ்ரீகிருஷ்ணனால் கொல்லப்பட்டால் தமக்குப் பெருமை உண்டாகும் என்று உணர்ந்து, சஸ்திரங்கள் (ஆயுதங்கள்) மூலமாக அவருக்குப் பூஜை செய்யும் பொருட்டு, பகவானை ஆஹ்வானம் (பூஜையை ஏற்றுக் கொள்ள அழைத்தல்) செய்தார். யுதிஷ்டிரருக்கு இவர் கூறிய ஸ்ரீவிஷ்ணு ஸஹஸ்ரநாம ஸ்தோத்ரம் இவரிடம் இருந்த பகவத் பக்தியையும், பகவானது தத்துவத்தின் அறிவையும் வெளிப்படுத்துகிறது. இன்றளவும் ஸ்ரீவிஷ்ணு ஸஹஸ்ரநாம ஸ்தோத்ரம் பக்தர்களால் பெரிதும் மதிக்கப்படுகிறது. ஸ்ரீமத்பகவத்கீதை, உபநிஷதங்கள், பிரும்மசூத்திரம் ஆகியவற்றிற்கு ஸ்ரீமத்சங்கராசார்யர் பாஷ்யம் (விளக்கவுரை) எழுதியிருப்பது போலவே, ஸ்ரீவிஷ்ணு ஸஹஸ்ரநாம ஸ்தோத்ரத்திற்கும் விரிவான பாஷ்யம் எழுதியுள்ளார். பீஷ்மரது பக்தியின் பயனாக, சாட்சாத் பகவான் ஸ்ரீகிருஷ்ணனே அவர் உயிர் துறக்கும் தருவாயில் அவருக்குத் தரிசனம் அளித்து வாழ்க்கையின் பயனை அடையுமாறு செய்தார். இவ்விதமாக பக்தி, ஞானம், நன்னடத்தை என்று எந்த நோக்கிலும் பீஷ்மரது வாழ்க்கையைக் கவனித்தோமானால், அந்தந்த நோக்கில் அவர் நமக்குச் சிறந்த எடுத்துக்காட்டாகவே விளங்குகிறார். உலக சரித்திரத்தில் பீஷ்மரைப் போன்ற மிகச்சிறந்த மகாபுருஷர்கள் விரல் விட்டு எண்ணக் கூடியவர்களாகவே இருப்பர். பீஷ்மர் புத்திரப்பேறின்றி இறந்துவிட்ட போதிலும், இந்துக்களின் மூன்று வர்ணத்தவரும் இன்றுவரை மூதாதையர்களுக்குத் தர்ப்பணம் செய்யும்போது, இவருக்கும் நீர்க்கடன் அளிக்கிறார்கள். இந்தியா வரலாற்றில் வேறு எந்த மனிதருக்கும் இத்தகைய பெருமை கிடைக்கவில்லை. ஆகையால்தான் அகில உலகமும் இன்றுகூட இவரை ‘பிதாமகர்’ (பாட்டனார்) என்ற பெயரால் அழைக்கின்றனர். பீஷ்மருடைய புத்திரப் பேறற்ற நிலை, மிகச்சிறந்த புதல்வர்களை அடைந்தவர்கள்கூடப் பொறாமைப்படும் ஒரு விஷயமாக இருக்கிறது.</p>
<p class="Book-End-Line para-style-override-4"><span class="char-style-override-35">* * * * *</span><span></span></p>


<p class="Page-Break"> </p>
<p class="Heading" id="toc_marker-6">3. தர்மபுத்திரர் யுதிஷ்டிரர்</p>
<p class="Text">பேரரசரான யுதிஷ்டிரரும் பீஷ்மரைப் போலவே தலைசிறந்த மகாபுருஷராக விளங்கினார். அவர் யமதர்மராஜனது அம்சமாகத் தோன்றியவர். தர்மமே வடிவெடுத்தது போன்று இவர் இருந்தார். ஆகையால்தான் மக்கள் இவரை ‘தர்மராஜன்’ என்ற பெயரால் அழைக்கின்றனர். இவரிடம் தைரியம், உறுதி, பொறுக்கும் சக்தி, பணிவு, தயை, அசையாத அன்பு ஆகிய அநேக மிகச்சிறந்த நற்பண்புகள் இருந்தன. தன்னுடைய நற்குணம், நன்னடத்தை, ஆழ்ந்து சிந்திக்கும் திறன் — இவற்றின் காரணமாக இளமையிலிருந்தே எல்லோருடைய அன்பிற்கும் பாத்திரமானார். அறியாத வயதிலேயே இவருடைய தந்தையான பாண்டு காலமடைந்தார். அப்பொழுதிருந்தே இவருடைய பெரிய தந்தையான திருதராஷ்டிரரைத் தம்முடைய தந்தையைப் போலவே பாவித்து, அவரிடம் பெருமதிப்பு கொண்டிருந்தார். அவரது எந்தக் கட்டளையையும் மீறியதில்லை. ஆனால், கபடமான இயல்பின் காரணமாக, யுதிஷ்டிரரின் குணங்களை உலக மக்கள் புகழ்ந்து பேசுவதைக் கேட்டுத் திருதராஷ்டிரர் மனத்திற்குள் பொறுமினார். பாண்டவர்களை எப்படியாவது அஸ்தினாபுரத்திலிருந்து வெளியேற்றிவிட்டால், அவர்கள் இல்லாத சமயத்தில் அவர்களுக்குத் தந்தை மூலம் கிடைத்த அரசைக் கவர்ந்து, தான் அரசனாகி விடவேண்டுமென்று திருதராஷ்டிரருடைய மகன் துரியோதனன் விரும்பினான். கண்பார்வையும் அறிவுக்கூர்மையும் இல்லாத தன்னுடைய தந்தைக்குத் தீய உபதேசம் செய்து, பாண்டவர்களை அழைத்து, திருவிழாவைக் காணச் செய்யும் நோக்கில் அவர்களை வாரணாவதம் அனுப்பிவிடலாம் என்ற எண்ணத்தைத் தந்தையிடம் கூறி, அவரையும் இணங்கச் செய்தான். செய்தியைப் பாண்டவர்களிடமும் தெரிவித்தான். அவர்களும் அதைத் தந்தையின் கட்டளை என்று மதித்து, மறுப்பொன்றும் கூறாமல் வாரணாவதம் சென்றனர். அவர்களை உயிருடன் எரித்து விடுவதற்காக, துரியோதனன் அங்கு ஓர் அரக்கு மாளிகையைக் கட்டச் செய்திருந்தான். அதிலேயே அவர்கள் வசிக்கலாம் என்று அவர்களுக்குக் கட்டளை இடப்பட்டது. சிறிய தந்தை விதுரரின் உதவியால், அவர்கள் உயிர் பிழைத்துத் தப்பி ஓடி காட்டிற்குள் புகலடைந்தனர். திருதராஷ்டிரருடைய குமாரர்கள் பாண்டவர்கள் இறந்துவிட்டனர் எனக் கருதி, எளிதாக அஸ்தினாபுர அரசைக் கைப்பற்றிக் கொண்டனர்.</p>
<p class="Text">சிலகாலம் கழித்து திரௌபதியின் சுயம்வரத்தின்போது பாண்டவர்கள் உயிருடன் இருக்கும் உண்மை வெளிப்பட்டது. திருதராஷ்டிரருடைய குமாரர்களுக்கு பாண்டவர்கள் உயிரோடு இருக்கின்றனர் என்ற செய்தி தெரிந்தது. அப்போது திருதராஷ்டிரர் விதுரரை அனுப்பிப் பாண்டவர்களை அஸ்தினாபுரத்திற்கு வரவழைத்தார். தம்முடைய குமாரர்கள் அவர்களோடு சச்சரவிடுவதைத் தவிர்க்க, பாதி ராஜ்யத்தைப் பாண்டவர்களுக்கு அளித்து, அவர்களைக் காண்டவப்பிரஸ்தத்தில் வசிக்கச் செய்வது என்ற யோசனையை அவர்களிடம் தெரிவித்தார். திருதராஷ்டிரரது இந்தக் கட்டளையையும் யுதிஷ்டிரர் ஏற்றுக் கொண்டார். தம்முடைய சகோதரர்களுடன் காண்டவப்பிரஸ்தத்தில் வசிக்கத் தொடங்கினார். அங்கே அவர்கள் தங்களுக்கெனத் தனியான தலைநகரத்தை அமைத்துக் கொண்டனர். அதற்கு ‘இந்திரப்பிரஸ்தம்’ என்று பெயர் வைக்கப்பட்டது. அங்கே அவர்கள் ஒரு ராஜசூய யாகத்தைச் செய்தார்கள். அதற்குப் பற்பல அரசர்களும் வந்திருந்து உயர்ந்த பொருள்களைக் காணிக்கையாக வைத்து யுதிஷ்டிரரைச் சக்கரவர்த்தியாக ஏற்றுக் கொண்டனர்.</p>
<p class="Text">ஆனால், திருதராஷ்டிரருடைய புதல்வர்கள் அங்கேயும் பாண்டவர்களை வாழவிடவில்லை. பாண்டவர்களுடைய செல்வச்செழிப்பையும் வைபவத்தையும் கண்ட துரியோதனன் பொறாமையினால் வெந்து கொண்டிருந்தான். அவன் பெரியதொரு சபாமண்டபம் கட்டச் செய்து, சூதாடுவதற்காகப் பாண்டவர்களுக்கு அழைப்பு விடுத்தான். சூதாட்டம் கேடு விளைவிக்கும் என்று அறிந்தும்கூட, திருதராஷ்டிரரது ஆணையை ஏற்று, யுதிஷ்டிரர் அவன் அழைப்பை ஏற்றுக் கொண்டார். அங்கே துரியோதனனுடைய தாய்மாமன் சகுனியின் கபடம் நிறைந்த தந்திரங்களால் தம்முடைய உ.டைமைகள் அனைத்தையும் இழந்துவிட்டார். சபையில் அரசியான திரௌபதிக்குப் பெரிய அவமானம் இழைக்கப்பட்டது. அப்படி இருந்தபோதிலும், யுதிஷ்டிரருக்குப் பெரிய தகப்பனார் மீது முன்போலவே மரியாதை இருந்து வந்தது. திருதராஷ்டிரரும் யுதிஷ்டிரருடைய செல்வத்தையும் அரசையும் திருப்பிக் கொடுத்து இந்திரப்பிரஸ்தத்திற்கு அனுப்பி வைத்தார். ஆனால், துரியோதனனால் இதைப் பொறுத்துக் கொள்ள முடியவில்லை. திருதராஷ்டிரரிடம் சாதுர்யமாகப் பேசித் திரும்பவும் பாண்டவர்களைச் சூதாட அழைக்க வேண்டும் என்ற யோசனைக்கு அவருடைய ஒப்புதலைப் பெற்றான். ‘வனவாசம் செல்ல வேண்டும்’ என்ற நிபந்தனையின்படி மறுமுறை சூதாட அழைக்க வேண்டும் என்று நிச்சயிக்கப்பட்டது. யுதிஷ்டிரர் சூதாடுவதன் தீயவிளைவை ஒரு முறை அனுபவித்திருந்தார்; கௌரவர்கள் எப்படி நடந்து கொள்வார்கள்? என்பது பற்றியும் அறிந்திருந்தார். அப்படி இருந்தும் பெரிய தகப்பனாரின் ஆணையை அவரால் மீற இயலவில்லை. (இந்திரப்பிரஸ்தம் போய்ச் சேரும் முன்னரே) இடையில் திரும்பி வந்துவிட்டார். இம்முறையும் யுதிஷ்டிரரே தோல்வியடைந்தார். அதன் பயனாக, எல்லா உடைமைகளையும் விட்டுவிட்டு உடன் பிறந்தாருடனும், அரசியான திரௌபதியுடனும் பன்னிரண்டு ஆண்டு  வனவாசம் செய்யவும், அதன்பிறகு ஓராண்டு காலம் தலைமறைவாய் வாழ்வதற்காகவும் நாட்டைவிட்டுச் செல்ல நேர்ந்தது. ‘தந்தையின் கட்டளைப்படி நடத்தல்’ என்ற தர்மத்தைக் காப்பாற்றுவதற்காக, அவர் எல்லாத் துன்பங்களையும் பொறுத்துக் கொண்டார். வாழ்க பித்ரு பக்தி!</p>
<p class="Text">யுதிஷ்டிர மாமன்னர் தர்மப்படி நடப்பவர்; பொறுத்துக் கொள்ளும் இயல்பு கொண்டவர். எல்லாவிதமான இழப்புக்களையும் அவரால் பொறுத்துக் கொள்ள முடிந்தது. ஆனால், தர்மத்திற்கு அழிவு ஏற்படுவதை அவரால் பொறுக்க முடியாத ஒன்று. முதல் தடவை தம்முடைய நான்கு சகோதரர்களையும், தம்மையும், திரௌபதியையும் பந்தயம் வைத்துத் தோற்ற பின்னர், நிறைந்த சபையில் கௌரவர்கள் திரௌபதியை அவமானம் செய்ய முனையுங்காலத்திலும் தர்மம் என்னும் பாசக்கயிற்றால் கட்டப்பட்டிருந்த காரணத்தால் எதிர்த்துக் கூடப் பேசவில்லை. பேசாமல் எல்லாவற்றையும் பொறுத்துக் கொண்டார். மிகச் சாதாரணமான மனிதனால்கூடக் கண்ணெதிரே தன் மனைவிக்கு இத்தகைய இழிநிலை ஏற்படுவதை அனுமதிக்க இயலாது. அவரிடம் கொண்டிருந்த மரியாதையினால், அவருடைய சகோதரர்களும் எதுவும் பேசவில்லை; மனத்தினுள் புழுங்கிக் கொண்டு வாளாவிருந்தனர். அவர்கள் விரும்பியிருந்தால், மனிதத் தன்மையற்ற அந்தக் கொடுமையைத் தடுத்து நிறுத்தியிருக்க முடியும். தமது சொந்த விருப்பத்தின் பேரிலேயே யுதிஷ்டிரர், திரௌபதியைப் பந்தயம் வைத்து தோற்றுப் போய்விட்டதை நினைத்து, அவர்கள் வாளாவிருந்தனர். எந்தத் திரௌபதியை இவர்கள் முன்பு யாரேனும் கண்ணெடுத்துப் பார்த்தால், அவன் தனது உயிரை இழக்க வேண்டி வருமோ, அந்தத் திரௌபதிக்கு ஏற்பட்ட இழிநிலையைத் தங்கள் கண்களால் கண்டும், அக்கொடுமைக்கு எதிராக எதுவும் செய்யவில்லை. சகுனி, தங்களைக் கபடமாக வஞ்சித்துத் தோற்கடித்ததை யுதிஷ்டிரர் நன்கு அறிவார். தர்மத்திற்கு எதிராக எதையும் செய்யக்கூடாது என்றே உறுதி பூண்டிருந்தார். எல்லாவற்றையும் பொறுத்துக் கொண்டு சத்தியத்தையும் தர்மத்தையும் காப்பாற்றினார். தர்மத்தில் கொண்ட ஈடுபாட்டிற்கும், பொறுத்துக் கொள்ளும் இயல்பிற்கும் இதைக் காட்டிலும் பெரியதோர் உதாரணம் உலகில் எங்கே கிடைக்கும்?</p>
<p class="Text">இரண்டாவது முறையும் சூதாட்டத்தில் தோற்றுப் போய் பாண்டவர்கள் காட்டிற்குப் புறப்பட்டபோது, அஸ்தினாபுர மக்களுக்கு மிகுந்த துக்கம் உண்டாயிற்று. எல்லோரும் கௌரவர்களைக் கடுமையாகக் குற்றம் சாட்டினர். நகர மக்களில் பலரும் வீட்டையும் சுற்றத்தையும் துறந்து, இவர்களோடு செல்வதற்காக இவர்கள் பின் நின்று கொண்டனர். அச்சமயத்தில்கூட தர்மபுத்திரர் கௌரவர்களைக் குறை கூறி எந்த ஒரு வார்த்தையையும் சொல்லவில்லை. எல்லோருக்கும் அறிவுரை கூறி, எப்படியோ திரும்பிப் போகும்படி செய்தார். அப்படி இருந்தும்கூட, பல அந்தணர்கள் பிடிவாதமாக இவர்களுடன்கூட வனம் செல்வதற்காக நின்றனர். அப்போது யுதிஷ்டிரருக்குப் பெரிய கவலை ஏற்பட்டது. ‘இத்தனை அந்தணர்கள் உடன் வரத் தலைப்படுகிறார்களே, இவர்களுடைய உணவிற்கு என்ன ஏற்பாடு செய்வது?’ என்று கவலை கொண்டார். தமக்கு நேரிட்ட துன்பத்தை அவர் பொருட்படுத்தவே இல்லை. ஆனால், பிறருக்குத் துன்பம் ஏற்படுவதை அவரால் காண இயலவில்லை. இறுதியில் அவர் சூரிய பகவானை வழிபட்டு, ஓர் அபூர்வமான பாத்திரத்தைப் பெற்றார். அதில் சமைத்த சிறிதளவு அன்னமும் குறையாமல் அட்சயமாக இருக்கும் தன்மை கொண்டது அந்த அட்சய பாத்திரம். அதைக் கொண்டே  காட்டில்  வசித்த  போதிலும்,  அதிதிகளாக வந்த அந்தணர்களுக்கு உணவளித்துவிட்டுப் பிறகே தாம் உணவு உட்கொள்வார். வனவாசத்தின் துன்பங்களை அனுபவித்த போதிலும், உரிய முறையில் விருந்தோம்பல் என்னும் தர்மத்தைக் கடைப்பிடித்தார். தர்மத்தில் மாமன்னர் யுதிஷ்டிரருக்கு இருந்த பிடிப்பைக் கண்டு, அதனால் கவரப்பட்ட மிகப் பெரிய மகரிஷிகள் வனவாச காலத்தில் இவரிடம் வந்து தங்கி, யக்ஞம் முதலிய தர்மானுஷ்டானங்களைச் செய்தனர்.</p>
<p class="Text">யுதிஷ்டிர மகாராஜர் ‘அஜாதசத்ரு’ (பகைவர் இல்லாதவர்) என்று பெரும் புகழ் பெற்றிருந்தார். உண்மையில் அவருக்கு யாரிடமும் பகைமை கிடையாது. அவரது இதயத்தில் பகைவர்களிடம்கூட நல்ல எண்ணமே இருந்தது. அவரது நோக்கில், பகைவர்களும்கூட அன்பும் இரக்கமும் பெறத் தக்கவர்களே. கெடுதல் செய்பவர்களுக்கும் நன்மையே செய்வது, நல்லோர்களின் மிகச்சிறந்த அடையாளமாகும். யுதிஷ்டிரர் இதைத் தமது நடத்தையில் கடைப்பிடித்துக் காட்டினார்.</p>
<p class="Text">பாண்டவர்கள் துவைத வனத்தில் வசித்துக் கொண்டிருந்தபோது, உல்லாச யாத்திரை என்ற பெயரால் துரியோதனன் தன்னுடைய மந்திரிகள், சகோதரர்கள், அந்தப்புரத்துப் பெண்கள், பெரிய படை — இவற்றுடன் பாண்டவர்கள் தன் செல்வத்தைக் காணுமாறு செய்து, அவர்கள் மனத்தில் பொறாமை உணர்ச்சியைத் தூண்ட வேண்டும் என்ற தீய நோக்கத்துடன் அந்த வனத்திற்கு வந்து சேர்ந்தான். யுதிஷ்டிர மகாராஜா குடிசை அமைத்துக் கொண்டு வசித்து வந்த இடத்திற்கு அருகில் இருந்த குளக்கரைக்கு வந்து அங்கு ஜலக்ரீடை செய்ய வேண்டுமென்பது அவன் எண்ணம். அக்குளத்தை அவர்கள் வருவதற்கு முன்பே கந்தர்வர்கள் சூழ்ந்து கொண்டிருந்தனர். துரியோதனனுக்கும் அந்த கந்தர்வர்களுக்கும் இடையே போர் மூண்டது. இரு தரப்பினருக்கும் மயிர்க்கூச்சம் விளைவிக்கக் கூடிய பயங்கரமான போர். இறுதியில் கந்தர்வர்கள் வெற்றி பெற்றார்கள். அவர்கள் துரியோதனனையும், அவனைச் சார்ந்த அந்தப்புரப் பெண்களையும் கைது செய்துவிட்டார்கள். இந்தச் செய்தி யுதிஷ்டிர மகாராஜாவுக்கு எட்டியதும், அவர் தம்முடைய சகோதரர்களுக்கு, “நீங்கள் எல்லோரும் சென்று ராஜா துரியோதனனை விடுவியுங்கள். இவர்கள் நம் பகைவர்கள்தாம். ஆனால், இச்சமயத்தில் ஆபத்தில் சிக்கியுள்ளனர். இவர்கள் செய்த தீமைகளை மறந்து, இப்போது இவர்களுக்கு உதவி செய்வதே நம்முடைய தர்மமாகும். பகைவர்கள் என்பதால் என்ன, இவர்கள் நம் சகோதரர்கள் தானே! நாம் இருக்கும்போது இவர்களுக்குப் பிறர் கெடுதல் செய்தால், நாம் அதை எப்படிப் பார்த்துக் கொண்டிருக்க முடியும்?” பிறகு என்ன? அர்ஜுனன் அம்பு மாரியால் கந்தர்வர்களை நிலைகுலையச் செய்தான். துரியோதனனையும், அரசிகளையும், அவன் சகோதரர்களையும் அவர்கள் பிடியிலிருந்து விடுவித்தான். துரியோதனனது சூழ்ச்சியை அறிந்திருந்த இந்திரன்தான், துரியோதனன் முதலியோரைக் கட்டிக் கொண்டு வருவதற்காகக் கந்தர்வர்களை அங்கே அனுப்பியிருந்தான். யுதிஷ்டிர மகாராஜாவின் பெருந்தன்மையை அறிந்து கொண்ட அவர்களனைவரும் வியப்பில் மூழ்கினர். பகைவரிடத்தும் பகைமை பாராட்டாத பெருந்தன்மையே, நீ வாழ்க!</p>
<p class="Text">ஒரு சமயம் நடந்த நிகழ்ச்சி. ஆசிரமத்தில் திரௌபதியைத் தனியாக விட்டுவிட்டு, பாண்டவர்கள் காட்டிற்குச் சென்றுவிட்டனர். அவர்கள் வெளியேறியவுடனேயே துரியோதனனுடைய சகோதரியின் கணவரும், சிந்துதேச மன்னனுமான ஜயத்ரதன் அங்கே வந்து சேர்ந்தான். திரௌபதியின் ஒப்புவமையற்ற அழகைக் கண்டு, அவன் மனம் சலித்தது. திரௌபதியிடம் பாவம் நிறைந்த தன் எண்ணத்தை வெளியிட்டான். திரௌபதி அவனை அதட்டினாள். ஆனால், அவன் திரௌபதியை பலவந்தமாக இழுத்து தேரில் அமர்த்திக் கொண்டு தப்பி ஓடினான். ஜயத்ரதனுடைய தீயசெயலை அறிந்த பாண்டவர்கள், அவனைத் துரத்திப் பிடித்துக் கொண்டனர். சிறிது நேரத்திற்குள்ளேயே பாண்டவர்கள் ஜயத்ரதனது படையைச் சிதற அடித்தனர். பாவியான ஜயத்ரதன் பயந்துபோய் திரௌபதியைத் தேரிலிருந்து கீழே இறக்கிவிட்டு, உயிரைக் கையில் பிடித்துக் கொண்டு தப்பியோடினான். பீமசேனன் அவனைத் துரத்திக் கொண்டு போய் பிடித்து வந்து தர்மராஜர் முன்பு நிறுத்தினான். அவன் தமது உறவினன் என்பதனால் அவனிடம் தயவு காட்டி தர்மநந்தனர் அவனை விடுவித்துவிட்டார். இவ்விதமாகத் தனது பொறுக்கும் குணம் (இரக்கம்) எத்தன்மையானது? என்பதைக் காட்டினார். </p>
<p class="Text">யுதிஷ்டிர மகாராஜா மிகச்சிறந்த அறிஞர், தர்மம் அறிந்தவர் என்பது மட்டுமின்றி, எல்லோரையும் சமமாக பாவிப்பவர். ஒரு சமயம் நடந்த சம்பவம். பாண்டவர்கள் வசித்து வந்த காட்டில், ஓர் அந்தணருடைய அரணிக்கட்டையும், கடையும் கட்டையும் ஒரு மரத்தின் கிளையில் தொங்கவிடப்பட்டிருந்தன. ஒரு மான் அந்தக் கிளையில் தன்னைச் சொறிந்து கொண்டது. அரணிக்கட்டை மானுடைய கொம்பில் சிக்கிக் கொண்டது. மான் அதை எடுத்துக் கொண்டு ஓடிவிட்டது. கடையும் கட்டை இல்லாவிட்டால் அக்னிஹோத்ரம் என்ற கர்மத்திற்குத் தடை ஏற்படும் என்று உணர்ந்த அந்தணர், அதைக் கொண்டுவந்து தரும்படி பாண்டவர்களை வேண்டிக் கொண்டார். தம்முடைய சகோதரர்களுடன் தர்மநந்தனர் மானைத் துரத்திக் கொண்டு ஓடினார். அவர்கள் பார்த்துக் கொண்டிருக்கும் போதே மான் அவர்களது பார்வையிலிருந்து மறைந்துவிட்டது. பாண்டவர்கள் மிகவும் களைத்துப் போயினர். மேலும், தாகமும் அவர்களை வாட்டியது. தர்மராஜரின் ஆணையைப் பெற்ற நகுலன், நீர் இருக்கும் இடத்தைத் தேடிச் சென்றான். சிறிது தூரத்திலேயே அழகான ஒரு நீர்நிலை தென்பட்டது. அதன் அருகே சென்று நீர் அருந்துவதற்காகக் குனிந்தபோது வானில் ஒரு குரல் கேட்டது—— “முதலில் என்னுடைய கேள்விகளுக்கு விடை கூறு; பிறகு நீர் அருந்தலாம்.” ஆனால், நகுலனைத் தாகம் வாட்டியது. அதனால் அவன் ஆகாசவாணியை (விண்ணொலி)ப் பொருட்படுத்தவில்லை. நீர் அருந்தியதுதான் தாமதம் அவன் உயிரிழந்து தரையில் கீழே விழுந்தான். அதன் பிறகு சகதேவன், அர்ஜுனன், பீமசேனன் ஆகியவர்களை ஒருவர் பின் ஒருவராக தர்மராஜர் அனுப்பினார். ஆனால், அம்மூவருக்கும் அதே நிலையே ஏற்பட்டது. இறுதியில் தர்மராஜரே அக்குளத்திற்குச் சென்றார். அவருக்கும் ஆகாசவாணியின் அதே மொழிகள் கேட்டது. கூடவே செயலற்றுக் கிடந்த தம்முடைய நான்கு சகோதரர்களையும் கண்டார். இதற்குள் பருத்த உடல் படைத்த ஒரு யக்ஷன் அவருக்கு முன் தென்பட்டான். “என்னுடைய கேள்விகளுக்கு விடையளிக்காமல் நீர் அருந்தியதாலேயே உன் சகோதரர்களுக்கு இந்நிலை ஏற்பட்டது. இத்தகைய முறையற்ற செயலைச் செய்தால் நீயும் கொல்லப்படுவாய்” என்று அந்த யக்ஷன் தர்மரிடம் கூறினான். அவனுடைய கேள்விகளுக்கெல்லாம் பொருத்தமான விடைகளைத் தந்து யுதிஷ்டிரர் யக்ஷனை மகிழ்ச்சி கொள்ளச் செய்தார். மனம் மகிழ்ந்த யக்ஷன், “அரசனே! உனது சகோதரர்களில் யார் ஒருவனைப் பிழைக்க வைக்க வேண்டுமென்று விரும்புகிறாயோ, அவனை உயிர் பெறச் செய்கிறேன்” என்றான். தர்மநந்தனர் நகுலன் உயிர் பெற வேண்டுமென்று விரும்பினார். இதன் காரணத்தை யக்ஷன் வினவியபோது, தர்மராஜர் கூறினார்—— “என் தந்தைக்கு குந்தி, மாத்ரி என்ற இரு மனைவியர். எனக்கு இருவரும் சமமானவர்களே. இருவருடைய புத்திரர்களும் உயிர் வாழ வேண்டும் என்று ஆசைப்படுகிறேன். குந்தியின் புதல்வனான நான் உயிரோடு இருக்கிறேன். மாத்ரியினுடைய புதல்வன் ஒருவனாவது இருக்க வேண்டும் என்று விரும்புகிறேன். ஆகவேதான் அர்ஜுனனையும் பீமசேனனையும் விடுத்து, நகுலன் உயிர் பெற வேண்டும் என்று வேண்டினேன்.” யுதிஷ்டிரருடைய அறிவுத் திறனையும், தர்மத்தில் உள்ள ஈடுபாட்டையும் சோதித்துப் பார்க்க வேண்டுமென்று கருதி, யமதர்மராஜனே இந்தத் திருவிளையாடலைச் செய்தார். யுதிஷ்டிரரது அற்புதமான சமபாவனையைக் கண்ட யமதர்மராஜன் மனம் மகிழ்ந்து, தாம் யாரென்பதைப் புலப்படுத்திவிட்டு, “நானே மான் வடிவில் வந்து அந்தணரது அரணிக்கட்டையை எடுத்து வந்தேன். அரணிக்கட்டை இதோ உன் முன்னால் இருக்கிறது. அதை எடுத்துக் கொள்” என்றார். அரணிக்கட்டையை எடுத்து சென்று, யுதிஷ்டிரர் அந்தணரிடம் கொடுத்தார்.</p>
<p class="Text">யுதிஷ்டிரரது தூய்மைக்கு அற்புதமான சக்தி இருந்தது. அவர் எங்கு சென்றாலும் அந்த இடம் புனிதமாகிவிடும். விராட தேசத்தரசனின் இல்லத்தில் பாண்டவர்கள் அஞ்ஞாதவாசம் செய்து வந்தபோது, துரியோதனன் பாண்டவர்கள்  இருக்குமிடத்தை  அறிய  விரும்பினான். அந்தச் சந்தர்ப்பத்தில், பாண்டவர்களது மகிமையை நன்கு அறிந்திருந்த பிதாமகர் பீஷ்மர் துரியோதனனிடம், “யுதிஷ்டிரர் வாழும் நகரத்திலோ, நாட்டிலோ, அங்கு வாழும் மக்கள் கொடை குணம் உடையவர்களாகவும், இன்சொல் பேசுபவர்களாகவும், புலன்களை வென்றவர்களாகவும், நாணயம் உள்ளவர்களாகவும், உண்மை பேசுபவர்களாகவும், தர்மத்தில் ஈடுபாடு கொண்டவர்களாகவும் இருப்பர். அவர்களிடத்தில் பொறாமை, செருக்கு, வெறுப்பு முதலிய குறைகள் இரா. அங்கே எப்போதும் வேதகோஷம் இருந்து கொண்டே இருக்கும்; யக்ஞங்கள் நடந்து கொண்டே இருக்கும்; உரிய காலத்தில் மழை பொழியும்; அவன் வாழும் இடத்தில் தானியங்களும் செல்வமும் நிறைந்திருக்கும். அங்கே எந்தவிதமான பயமோ, தொல்லையோ இருக்காது. அங்கு பசுக்கள் அதிகமாகவும், கொழுகொழுவென்று வளர்ந்து பலமுள்ளனவாகவும் இருக்கும்” என்று கூறினார். இது மட்டுமன்று. இன்னும் இதே மாதிரி எத்தனையோ! அவர் முன்னிலையில் நரகத்தில் வாழும் உயிரினங்களுக்கும் சுகமும் அமைதியும் கிடைத்தன என்பதை நாம் முன்னர் பார்த்தோம். அகஸ்திய முனிவரின் சாபத்தினால் பாம்பாகப் பிறவி எடுத்தவரும், அந்தப் பாம்பின் வடிவத்தில் இருந்தபோது பீமசேனனைத் தமது பிடியில் சிக்க வைத்தவருமான நகுஷ மன்னர், யுதிஷ்டிரரைத் தரிசித்து அவருடன் உரையாடியதன் பயனாக, பாம்புப் பிறவி நீங்கிச் சாப விமோசனம் அடைந்து சுவர்க்கத்தை அடைந்தார்.</p>
<p class="Text">யுதிஷ்டிரர் நன்னடத்தை உடையவராக விளங்கியது போன்றே பணிவுடையவராகவும் இருந்தார். சமயத்திற்குத் தக்கவாறு நடந்து கொள்வதில் அவர் திறமை கொண்டவர். பெரியோர்களுக்குப் பெருமையும் மரியாதையும் அளிப்பதில் கவனமாக இருந்தார். மிகமிகக் கடினமான சந்தர்பங்களிலும் சிறந்த நடத்தை எது? என்பதை அவர் மறந்ததில்லை. மகாபாரதப் போரின் தொடக்கத்தில், இரு படைகளும் போருக்கு முனைப்பாய் நின்ற சமயத்தில், எதிரிகளின் படைக்கு நடுவே சென்று பாட்டனார் பீஷ்மர், ஆசார்யர் துரோணர், கிருபாசார்யர் மற்றும் அம்மானான சல்யன் ஆகியோரின் கால்களில் விழுந்து வணங்கி, அவர்களது ஆசியை வேண்டினார். நல்லோர்களுக்குப் பொருத்தமானதும், பணிவோடு கூடியதுமான இந்த நடத்தையினால், பெரியோர்கள் அனைவரும் மனம் மகிழ்ந்தனர். அவர் வெற்றி பெற வேண்டுமென்று தங்கள் மனத்திற்குள் விரும்பினர். வேறு வழியின்றி நியாயமற்ற கௌரவர்கள் அணியில் போர் செய்யவேண்டிய கட்டாயம் நேர்ந்துவிட்டதே என்று தங்கள் வருத்தத்தை அந்நால்வரும் வெளிப்படுத்தினர். இது தங்களது பலவீனம் என்றும் கூறினார்கள். உயர்ந்த எடுத்துக்காட்டாக விளங்கக்கூடிய தர்மநந்தனரின் இச்செய்கையை, பகவான் ஸ்ரீகிருஷ்ணனே ஆமோதித்தார். உண்மையே பேசும் யுதிஷ்டிரரின் இயல்பு உலகப் புகழ் பெற்றது. பயத்தின் காரணமாகவோ, பேராசையின் காரணமாகவோ யுதிஷ்டிரர் பொய் பேசமாட்டார் என்பதை அனைவரும் அறிந்தே இருந்தனர். அவரது உண்மை உரைக்கும் இயல்பின் மகிமையினால், அவரது தேரின் சக்கரங்கள் தரையிலிருந்து நான்கு அங்குல உயரத்திலேயே தரையைத் தொடாமல் இருந்தன. வாழ்க்கையில் ஒரே ஒரு முறைதான் அவர் உண்மையற்றதைச் சொன்னார். துரோணாசார்யரது முன்பு, ‘அசுவத்தாமா என்ற யானை கொல்லப்பட்டது’ என்று சொல்வதுபோல, ‘அசுவத்தாமன் கொல்லப்பட்டான்’ என்று கூறினார். உண்மையிலிருந்து ஒரு முறை பிறழ்ந்ததன் காரணமாகவே அவருடைய தேர்ச்சக்கரங்கள் தரையைத் தொட்டுக் கொண்டு ஓடத்தொடங்கின. இதன் காரணமாகவே இறுதியாக ஒரு முகூர்த்த காலம் நரகக் காட்சியை அவர் காணும்படி நேரிட்டது.</p>
<p class="Text">யுதிஷ்டிரது பெருந்தன்மையும் உலகில் சாதாரணமாகக் காணக் கூடியதன்று; உலகியலுக்கு அப்பாற்பட்டது. கௌரவர்கள் இவர்களது ராஜ்யத்தைத் திருப்பித் தர எவ்விதத்திலும் இசையாதபோது, ஐந்து கிராமங்களை மட்டும் பெற்றுக் கொண்டு திருப்தி அடைவதற்கு இணங்கினார். “எங்களது விருப்பப்படி ஐந்து கிராமங்கள் தருவதற்கு இசைந்தால் கூட நாங்கள் போரிட மாட்டோம்” என்று பகவான் ஸ்ரீகிருஷ்ணன் மூலமாக இவர் தெரிவித்தார். ஆனால், ஊசிமுனை நிலம் கொடுப்பதற்குக் கூட துரியோதனன் இணங்கவில்லை. பிறகு வேறு வழியில்லாமல் போர் செய்ய நேரிட்டது. இது மட்டுமின்றி, துரியோதனனது படை முழுவதும் அழிந்து, அவன் ஒரு குளத்தில் மறைந்து கொண்ட போது, இவர் அவனிடம் சென்று கடைசி முறையாக அவனைப் போருக்கு அறைகூவி அழைத்து, “எங்கள் ஐவரில் யாராவது ஒருவருடன் நீ போர் செய்யலாம். அப்படி ‘துவந்துவ யுத்தம்’ செய்து அதில் நீ வெற்றி பெற்றுவிட்டால், எல்லா ராஜ்யமும் உனதாகிவிடும்” என்ற இந்த இவ்வளவு எளிமையான பணயம் வேறு யாராவது இடுவார்களா? பாண்டவர்களுள் மிகவும் பலசாலியும், கதாயுத்தத்தில் நிபுணனுமான பீமசேனனே துரியோதனனுடன் கதாயுத்தம் செய்ய தயக்கம் காட்டும்போது, “எங்களில் எவரையாவது நீ துவந்துவ யுத்தத்தில் தோற்கடித்தால், ராஜ்யம் உன்னுடையதாகிவிடும்” என்ற பணயத்தை இடுவது, யுதிஷ்டிரரைப் போன்ற மகானுபாவர்களாலேயே செய்யக்கூடிய செயலாகும். இறுதியில் அவன் பீமசேனனுடன் கதாயுத்தம் செய்வதென்று உறுதியாயிற்று. பீமசேனனால் அவன் கொல்லப்பட்டான்.</p>
<p class="Text">கௌரவர்கள் அழிந்ததில் யுதிஷ்டிரருக்கு மிகுந்த துக்கம் ஏற்பட்டது. வெற்றி அடைந்ததற்காகவும் அரசை அடைந்ததற்காகவும் மனமகிழ்ச்சி கொள்வதற்குப் பதிலாக, எல்லாவற்றையும் துறந்து வனம் செல்லத் தயாராகிவிட்டார். போர் முடிந்ததும் பகவான் ஸ்ரீகிருஷ்ணனும் மகரிஷி வியாசரும் பலவிதமாக அறிவுரை வழங்கி, சிரமப்பட்டு அவரைச் சமாதானம் செய்து முடிசூட்டிக் கொள்வதற்கு இணங்க வைத்தனர். பாட்டனாரான பீஷ்மரும் இவரது சோகத்தைப் போக்குவதற்கு முயன்றார். பீஷ்மரது ஆணையை ஏற்று அரசுப் பொறுப்பையும் ஏற்றார். ஆனால், உறவினர்களைக் கொன்றதால் ஏற்பட்ட மனவருத்தம் மனத்திலிருந்து எவ்விதத்திலும் அகலவேயில்லை.</p>
<p class="Text">அவரது முடிசூட்டும் விழாவும் நடந்தேறியபின், திருதராஷ்டிரரும் காந்தாரியும் இவருடனேயே வசிக்கலாயினர். அவர்களிடம் யுதிஷ்டிரர் நடந்து கொண்ட நேர்மையான முறையினால் அவர்கள் தமது புத்திர சோகத்தையே மறந்தனர். அவர்களுடைய சொந்த மகன்களிடமிருந்து கிடைக்காத அத்தனை சௌகரியங்களையும் சுகத்தையும் அவர்கள் அடையுமாறு செய்தார். எல்லா அரசு அலுவல்களையும் அவர்களைக் கேட்டே செய்து வந்தார். அரசாட்சிப் பொறுப்பை நிர்வகித்தும் கூட, இவர்களுக்குப் பணிவிடை செய்வதற்காக வேண்டிய அளவு நேரம் ஒதுக்கிக் கொண்டார். இவர்களுடைய தாயாரான குந்தியும் அரசியான திரௌபதியும் மற்ற மருமகள்களோடுகூட, தேவி காந்தாரிக்குப் பணிவிடை செய்து வந்தனர். அவர்களிடம் புத்திர சோகம் பொங்கியெழச் செய்யக்கூடிய எந்த ஒரு செயலும் நேராமல் கவனமாகப் பார்த்துக் கொண்டனர். இறுதியில் திருதராஷ்டிரரும் காந்தாரியும் எஞ்சியுள்ள தங்கள் ஆயுட்காலத்தைக் காட்டில் வாழ்ந்து கழிக்கத் தீர்மானித்த போது, யுதிஷ்டிரருக்கு மிகுந்த துக்கம் உண்டாயிற்று. யுதிஷ்டிரர் அவர்களோடுகூட வனம் செல்வதற்குத் தயாராகிவிட்டார். வியாச பகவான் யுதிஷ்டிரரை மிகவும் சமாதானப்படுத்தி, திருதராஷ்டிரரையும் காந்தாரியையும் காட்டிற்கு அனுப்புவதற்கு இணங்கச் செய்தார். மைத்துனர், ஓரகத்தி — இவர்களோடு குந்திதேவியும் வனம் சென்று, அவர்களுக்குப் பணிவிடை செய்து வந்தார்.</p>
<p class="Text">காட்டிற்குச் செல்லும் முன்னர் இறந்து போன தம்முடைய புத்திரர்களுக்கும் உறவினர்களுக்கும் விதிப்படி இறுதியாகச் சிராத்தம் செய்ய திருதராஷ்டிரர் விரும்பினார். அவர்களது நன்மையின் பொருட்டு, அந்தணர்களுக்கு அளவற்ற தானங்களைச் செய்ய விரும்பினார். அவரது விருப்பத்தைத் தெரிந்துகொண்ட யுதிஷ்டிரர், “அர்ஜுனனுடன் என் உயிரையும் எல்லாவற்றையும் உங்களுக்கு அர்ப்பணம் செய்கிறேன்” என்று விதுரர் மூலமாகச் சொல்லியனுப்பினார். திருதராஷ்டிரது விருப்பத்திற்கு மேலாகவே கை நிறையச் செல்வத்தை வாரி வாரி வழங்க ஏற்பாடு செய்தார். பிறகு, திருதராஷ்டிரர் விதிமுறைப்படி தம்முடைய உறவினர்களுக்குச் சிராத்தம் செய்தார். அந்தணர்களுக்கு நிறைய தானங்களை வழங்கினார். அச்சமயத்தில் தர்மபுத்திரர், திருதராஷ்டிரரது ஆணைப்படி செல்வத்தையும் இரத்தினங்களையும் ஆறாகப் பெருகவிட்டார். ‘நூறு கொடு’ என்ற ஆணை பிறந்தால், அவருக்கு ஆயிரம் கொடுக்கப்பட்டது. திருதராஷ்டிரரும் காந்தாரியும் வனம் சென்ற போது, பாண்டவர்கள் தங்கள் மனைவிமார்களுடன் அவர்களை வழியனுப்பி வைப்பதற்காகச் சிறிது தூரம் கால்நடையாகவே சென்றனர்.</p>
<p class="Text">எந்த திருதராஷ்டிரரின் காரணமாக பெரிய பெரிய ஆபத்துக்களைச் சமாளிக்க நேர்ந்ததோ, எவர் காரணமாகத் தங்கள் தந்தைக்குப்பின் தங்களுக்கு நியாயமாகக் கிடைக்க வேண்டிய உரிமையை இழக்க நேர்ந்ததோ, எவரால் எத்தனை முறை வனவாசத்தின் துன்பங்களைப் பொறுக்க நேர்ந்ததோ, எவரது முன்னிலையில் அவருடைய புதல்வர்களால் பெரிய சபையில் கற்பின் மகுடமணியான திரௌபதியைக் கோரமாக மானபங்கம் செய்தார்களோ, எவர் அவர்களை எல்லா வகையிலும் பிச்சைக்காரர்களாக ஆக்கினாரோ, எவர் ஐந்து கிராமங்களைக் கூடக் கொடுக்க இசையவில்லையோ, எதன் விளைவாக இரு தரப்புகளிலும் பயங்கரமான மனிதப்படுகொலை நிகழ்ந்ததோ, அந்த திருதராஷ்டிரரிடம் இத்தகைய கபடமற்ற அன்பு வைப்பதும், இறுதிவரை அவர் சுகமடைவதற்கான முழுமுயற்சியை மேற்கொள்வதும் யுதிஷ்டிரரைப் போன்ற மகான்களால்தான் செய்யக்கூடிய செயலாகும். பகைவனிடத்திலும் இவ்வாறு நல்லவிதமாக நடந்து கொள்வது என்பதற்கு உலக வரலாற்றில் மிகச் சில உதாரணங்களே கிடைக்கக்கூடும்.</p>
<p class="Text">சரணமடைந்தவர்களிடம் யுதிஷ்டிரர் கொண்ட பரிவும் அன்பும் தனிச்சிறப்பு வாய்ந்தவை. பகவான் ஸ்ரீகிருஷ்ணன் பரமபதம் ஏகியதைப் பற்றியும், யாதவகுலம் அழிந்து போனதைப் பற்றியும் கேட்டபோது யுதிஷ்டிரருக்கு மிகுந்த துக்கம் உண்டாயிற்று. தம்முடைய உயிருக்குயிரான, தமது நன்மையையே விரும்பும் ஸ்ரீகிருஷ்ணன் இந்தப் பூதலத்தில் இல்லாதபோது, இந்த ராஜ்ய சுகம் எதற்குப் பயன்படப் போகிறது? ஸ்ரீகிருஷ்ணனே பாண்டவர்களது மூச்சுக்காற்றாகவும் மற்ற எல்லாமாகவும் இருந்தார். எல்லாமே அவரையே சார்ந்திருந்தது. ஸ்ரீகிருஷ்ணன் பரமபதத்திற்கு ஏகிவிட்டார் என்ற செய்தியைக் கேட்டதும் வனத்திற்குச் செல்ல உறுதியாகத் தீர்மானம் செய்தார். அர்ஜுனனுடைய பேரன் பரீக்ஷித்தை அரியணையில் அமர்த்திவிட்டு, கிருபாசார்யரையும் திருதராஷ்டிரருடைய மகனான யுயுத்ஸுவையும் அவனைக் கவனித்துக் கொள்ளுமாறு செய்துவிட்டு, தம்முடைய நான்கு சகோதரர்களையும் திரௌபதியையும் உடன் அழைத்துக் கொண்டு அஸ்தினாபுரத்திலிருந்து வெளியேறி விட்டார். பூமியைப் பிரதட்சிணம் செய்யும் நோக்கத்துடன் பல தேசங்களில் சுற்றிக் கொண்டு, கடைசியில் இமாலயத்தைக் கடந்து மேருபர்வதத்தை நோக்கிச் சென்று கொண்டிருந்தனர். வழியில் தேவி திரௌபதியும், இவருடைய நான்கு சகோதரர்களும் ஒவ்வொருவராக வரிசையாகக் கீழே விழுந்தனர். அவர்கள் கீழே விழுவதைப் பொருட்படுத்தாமல், யுதிஷ்டிரர் முன்னேறிச் சென்று கொண்டிருந்தார். இதற்கிடையில் இந்திரன் தானே நேரில் இவரைத் தேரில் அழைத்துச் செல்வதற்காக வந்தான். இவரைத் தேரில் அமர்ந்து கொள்ளச் சொன்னான். ஆனால், யுதிஷ்டிரரோ சகோதரர்களையும் கற்பரசியான திரௌபதியையும் விட்டுவிட்டுத் தாம் மட்டும் தனியாகத் தேரில் அமர்ந்து கொள்ள இசையவில்லை. “அவர்கள் உங்களுக்கு முன்பாகவே சுவர்க்கம் போய்ச் சேர்ந்துவிட்டனர்” என்று இந்திரன் நம்பிக்கையூட்டிய பின்னரே, இவர் தேரில் ஏறிக்கொள்ள சம்மதித்தார். முதலிலிருந்தே நாய் ஒன்று இவரைத் தொடர்ந்து வந்து கொண்டிருந்தது. அந்த நாயும் அவருடன் கூட வரவேண்டும் என்று யுதிஷ்டிரர் விரும்பினார். இதற்கு இந்திரன் மறுப்புத் தெரிவித்தான். “யஜமான விசுவாசம் உள்ள நாயை விட்டுவிட்டு, நான் மட்டும் சுவர்க்கம் செல்லத் தயாராக இல்லை” என்றார் யுதிஷ்டிரர். இந்த நாய் வேறு யாரோ அல்ல; யுதிஷ்டிரரைச் சோதிக்க விரும்பிய தர்மராஜனே நாய் வடிவில் அவரைத் தொடர்ந்து வந்து கொண்டிருந்தார். தர்மநந்தனர் சரணமடைந்தவர்களிடம் கொண்ட ஈடு இணையற்ற அன்பைக் கண்ட யமதர்மராஜன் தமது உண்மையான வடிவில் வெளிப்பட்டார். யுதிஷ்டிரரைத் தேரில் அமர்த்திக் கொண்டு, இந்திரன், மற்ற தேவதைகள், தேவரிஷிகள் — இவர்களுடன் மேலுலகங்களுக்குச் சென்று விட்டார். அச்சமயத்தில் தேவரிஷி நாரதர், “யுதிஷ்டிர மகாராஜாவுக்கு முன்னர் மனிதச்சரீரத்துடனேயே எவரும் சுவர்க்கம் சென்றதாகக் கேட்டது கூடக் கிடையாது’ என்று யுதிஷ்டிரரைப் புகழ்ந்தார். மேலே சென்று தேவதைகளின் உலகங்களை நட்சத்திர வடிவில் பார்த்தார். அப்போதுகூட அவர் தேவராஜனான இந்திரனிடம், “என்னுடைய சகோதரர்கள், உறவினர்கள், தேவி திரௌபதி ஆகியோர் எங்கு இருக்கிறார்களோ, அங்கு என்னை அழைத்துச் செல்லுங்கள். அங்கு சென்ற பிறகே எனக்கு அமைதி கிட்டும். வேறு எந்த இடத்திலும் கிட்டாது. எனது சகோதரர்கள் இல்லாத இடம் சுவர்க்கமானாலும்கூட அதனால் என்ன லாபம்?” என்று கூறினார். உறவினர் மீது உள்ள பாசமே, நீ வாழ்க!</p>
<p class="Text">சிறிது தூரம் கடந்து சென்ற பின்னர், இந்திரனது மாயையால் அவருக்கு நரகத்தின் காட்சி தென்பட்டது. அங்கு தம்முடைய சகோதரர்கள் பொறுக்க முடியாத துன்பத்தினால் ஓலமிடுவதைக் கேட்டார். அவர்களது அழுகுரலையும் கேட்டார். “மகாராஜா! தயவு செய்து சிறிது நேரம் இங்கே நில்லுங்கள். நீங்கள் இங்கிருப்பதால், நரக வேதனை எங்களைத் துன்புறுத்தவில்லை” என்று சிலர் கூறுவதையும் கேட்டார். உடனே அவர் அங்கேயே நின்றுவிட்டார். அவரை அழைத்துச் செல்ல வந்த தேவதூதனிடம், “நான் இங்கேயே இருந்துவிடப் போகிறேன். நான் இங்கு இருப்பதால் இங்குள்ள ஜீவர்களுக்குச் சுகம் கிடைப்பதால், இந்த நரகமே சுவர்க்கத்தை விடச் சிறந்ததாக இருக்கிறது” என்று கூறினார். உயிரினங்களின் மீதுள்ள தயையே, நீ வாழ்க!</p>
<p class="Text">சிறிது நேரத்திற்குள்ளேயே அக்காட்சி மறைந்துவிட்டது. அங்கு இந்திரன் முதலிய தேவதைகள் தோன்றினர். அவர்கள் எல்லோரும் இவரது இந்த அருங்குணத்தைக் கண்டு மிகவும் மகிழ்ச்சியடைந்தனர். பிறகு அவர்கள், “நீ கபடமாகப் பேசி, ‘குரு துரோணாசார்யருடைய புதல்வன் இறந்துவிட்டான்’ என்ற செய்தியை அவர் நம்புமாறு செய்தாய். அதனால்தான் கபடமாகப் போலியான நரகக் காட்சியை, நீ காணும்படி செய்தோம். உன்னுடைய எல்லா சகோதரர்களும் சுவர்க்கம் போய்ச் சேர்ந்துவிட்டனர்” என்று கூறினர். அதன்பிறகு யுதிஷ்டிரர் பகவானது பரமபதத்திற்குச் சென்றார். மனித உலகத்தில் ஸ்ரீகிருஷ்ணனை எவ்வாறு கண்டு வந்தாரோ, அதே வடிவத்தில் ஸ்ரீகிருஷ்ணனை அங்கே பார்த்தார். அங்கே ஸ்ரீகிருஷ்ணனுக்கு அர்ஜுனன் பணிவிடை செய்து கொண்டிருப்பதையும் பார்த்தார். தம்முடைய மற்ற சகோதரர்களையும், தேவி திரௌபதியையும் வெவ்வேறு இடங்களில் கண்டார். இவ்விதமாகத் தான் காப்பாற்றி வந்த தர்மத்தின் வலிமையால் கிடைத்தற்கரிய கதியை அடைந்தார். இத்தகைய புண்ணியசுலோகரான (எவர் பெயரைக் கூறுவதாலேயே புண்ணியம் ஏற்படுமோ) யுதிஷ்டிர மகாராஜாவின் சரித்திரத்தைத் திரும்பத் திரும்ப நினைவுகூர்ந்து மேன்மேலும் நம்மைப் புனிதப்படுத்திக் கொள்வோம்.</p>
<p class="Book-End-Line para-style-override-4"><span class="char-style-override-35">* * * * *</span><span></span></p>


<p class="Page-Break"> </p>
<p class="Heading" id="toc_marker-7">4. வீரர்களுள் வீரன் அர்ஜுனன்</p>
<p class="Text">அர்ஜுனன் சாட்சாத் நரரிஷியின் அவதாரம். பகவான் ஸ்ரீகிருஷ்ணனின் மிகச்சிறந்த பக்தன், தோழன், அன்பன். அவரது வலக்கரமாகவே இருந்தான். இவனை நிமித்தமாகக் கொண்டு பகவான் ஸ்ரீகிருஷ்ணன் மகாபாரதப் போரில் ஆற்றல் மிக்க போர்வீரர்களை சம்காரம் செய்தார். பூபாரத்தைக் குறைப்பது என்ற தமது அவதாரத்தின் மற்றொரு மிகச்சிறந்த நோக்கத்தை நிறைவேற்றினார். கீதோபதேசம் செய்த சமயத்தில், தமது விசுவரூபத்தைக் காண்பித்த சந்தர்ப்பத்தில், “உன்னுடைய பகைவர்களான இவர்கள் அனைவரும் முதலிலேயே என்னால் கொல்லப்பட்டுவிட்டனர். இவர்களை வதம் செய்வது என்ற செயலில் நீ நிமித்தமாக மட்டும் இரு” என்று பகவான் ஸ்ரீகிருஷ்ணனே இவ்விஷயத்தை கூறியிருக்கிறார் (கீதை 11/33). அர்ஜுனன் தம்முடைய பக்தன் என்றும், நண்பன் என்றும், <span class="char-style-override-20">‘ப</span><span class="char-style-override-36">4</span><span class="char-style-override-20">க்தோ</span><span class="char-style-override-37">ऽ</span><span class="char-style-override-20">ஸி மே ஸகா</span><span class="char-style-override-36">2</span><span class="char-style-override-20"> சேதி’, ‘இஷ்டோ</span><span class="char-style-override-37">ऽ</span><span class="char-style-override-20">ஸி மே த்</span><span class="char-style-override-36">3</span><span class="char-style-override-20">ரு॒ட</span><span class="char-style-override-36">4</span><span class="char-style-override-20">மிதி’</span> என்ற வாக்கியங்களினால் அருளியிருக்கிறார். பகவானே ஒருவனைத் தன்னுடைய பக்தன் என்றும், தனக்குப் பிரியமானவன் என்றும் உறுதியாக அறிவித்த பின்னர், அவன் பக்தன் என்று நிரூபிக்க வேறு ஏதாவது சான்று தேவையா, என்ன? கீதையின் முடிவில், <span class="char-style-override-20">‘கரிஷ்யே வசநம் தவ’</span> என்று சொல்லி, அர்ஜுனனே தாம் பகவானது கைப்பாவையாக ஆவதாக உறுதி அளித்தான். இறுதிவரை இந்த உறுதிமொழியைச் செவ்வனே நிறைவேற்றி வந்தான் என்பதற்கு ஏராளமான சான்றுகள் மகாபாரதத்தை ஆராய்ந்து பார்த்தால் தெரிய வரும். அர்ஜுனன் பகவானைத் தம்முடைய நண்பர் என்று கருதினான் என்பதற்கும், பகவானும் அப்படியே கருதினார் என்பதற்கும் கீதையிலேயே சான்று கிடைக்கிறது. ஸ்ரீகிருஷ்ணனும் அர்ஜுனனும் பல முறை வெவ்வேறு இடங்களில் மாதக் கணக்கில் கூடவே இருந்திருக்கின்றனர். இத்தகைய சந்தர்ப்பங்களில் இருவரும் ஒன்றாகவே உணவருந்தி, உறங்கி, உரையாடியும் பொழுது போக்குவர். இத்தகைய நிலையில் ஒருவரிடம் மற்றவர் சங்கோஜப்பட்டதில்லை. ஒருவர் மற்றவரிடம் எதையும் ஒளிக்காமல் கபடமின்றி மனம் திறந்து நடந்து கொண்டனர். இருவரும் ஒத்த கருத்துடையவராகவே என்றும் இருந்தனர். ஒருவரது அந்தப்புரத்திலும் மற்றவர் எவ்விதத் தயக்கமுமின்றிச் சென்று வருவது வழக்கம். இருவரிடையே எவ்விதமான ஒளிவுமறைவும் இல்லை. பாண்டவர்கள் அனுப்பிய செய்தியை ஸஞ்ஜயன் திருதராஷ்டிரருக்கு எடுத்துக் கூறும்போது, இந்த இருவரிடையே எத்தகைய அன்பு இருந்து வந்தது என்பதை வர்ணித்தார். போர் தொடங்குவதற்கு முன்னர், கௌரவர்கள் அனுப்பிய செய்தியை எடுத்துக் கொண்டு உபப்லாவ்யத்தில் இருந்த பாண்டவர்களிடம் சென்றபோது, ஸ்ரீகிருஷ்ணனும் அர்ஜுனனும் எந்த நிலையில் இருந்தனர்? என்பதை, “அரசே! நீங்கள் அனுப்பிய செய்தியைச் சொல்வதற்காக, நான் அர்ஜுனனின் அந்தப்புரத்திற்குச் சென்றேன். அபிமன்யு, நகுல—சகதேவர்கள் கூட அந்த இடத்திற்குச் செல்ல முடியாது. அங்கே சென்றதும் ஸ்ரீகிருஷ்ணன் தம் இரு கால்களையும் அர்ஜுனன் மடிமீது வைத்துக் கொண்டிருப்பதைப் பார்த்தேன். அர்ஜுனனுடைய கால்கள் திரௌபதி, சத்யபாமா — இவர்கள் மடியில் இருப்பதையும் பார்த்தேன்” என்று ஸஞ்ஜயன் விவரித்தார்.</p>
<p class="Text para-style-override-2">சூதாட்டத்தின் நிபந்தனைப்படி பாண்டவர்கள் காட்டில் வசிக்கும்போது, பகவான் ஸ்ரீகிருஷ்ணன் அவர்களைச் சந்திக்க வருகிறார். ‘அர்ஜுனனும் தாமும் ஒன்று’ என்பதை அது சமயம் குறிப்பிடுகிறார். “அர்ஜுனா! நீ ஒருவன் மட்டுமே என்னுடையவன்; நான் ஒருவனே உன்னுடையவன். எவர் என்னுடையவரோ, அவர் உன்னுடையவர். எவர் உன்னுடையவரோ, அவர் என்னுடையவர். உன்னை வெறுப்பவன் என்னையும் வெறுக்கிறான். உன்னிடம் அன்பு காட்டுபவன் எனக்கு அன்பானவன். நீ நரன்; நான் நாராயணன். நீ என்னிலிருந்து வேறானவன் அல்லன். நானும் உன்னிலிருந்து வேறானவன் அல்லன். நம் இருவரிடையே வேறுபாடு எதுவுமில்லை. நாம் இருவரும் ஒருவரே.” அர்ஜுனன் ஸ்ரீகிருஷ்ணனுக்கு எவ்வளவு பிரியமானவன் என்பதற்கும், இருவரிடையே எத்தகைய ஒன்றிய உணர்வு இருந்தது என்பதற்கும் மகாபாரதத்தில் பல நிகழ்ச்சிகள் வாயிலாகச் சான்றுகள் கிடைக்கின்றன. வனவாசம் செய்த காலத்தில் தீர்த்தயாத்திரையாகப் <span class="char-style-override-4">‡</span>பிரபாசக்ஷேத்திரத்தை அர்ஜுனன் அடைந்தான். அச்செய்தி ஸ்ரீகிருஷ்ணனுக்கு எட்டிய உடனேயே, அர்ஜுனனைச் சந்திப்பதற்காக, துவாரகையிலிருந்து பிரபாசக்ஷேத்திரத்திற்குச் செல்கிறார். அங்கிருந்து ரைவதகமலை வரை அவனை அழைத்துக் கொண்டு சென்று, அவனுடன் சில நாட்களைக் கழிக்கிறார். ரைவதக மலையிலிருந்து இருவரும் துவாரகைக்கு வருகிறார்கள். துவாரகையில் ஸ்ரீகிருஷ்ணனது அரண்மனையில் சில நாட்கள் வரை அவருக்கு உகந்த விருந்தினனாக வசிக்கிறான். இரவில் இருவரும் கூடவே உறங்குவர். அர்ஜுனன், தம்முடைய சகோதரியான சுபத்ரையைத் திருமணம் செய்து கொள்ள விரும்புகிறான் என்று தெரிந்தவுடனேயே, அவன் கேட்காமலேயே இதற்கு அனுமதி அளித்து, அவளைக் கவர்ந்து செல்வதற்கான யுக்தியையும் அவனுக்குச் சொல்லிக் கொடுக்கிறார். இதோடு அல்லாமல் தம்முடைய தேரையும் ஆயுதங்களையும் கூட அவனுக்குக் கொடுக்கிறார். சுபத்ரை கவர்ந்து செல்லப்பட்ட பிறகு, பலராமர் இந்தத் திருமணத்திற்குத் எதிர்ப்பு தெரிவிக்கிறார். விஷயங்களைத் தெளிவுபடுத்திச் சொல்லி, சமாதானம் செய்து, ஸ்ரீகிருஷ்ணன் அவரைத் தடுக்கிறார். அதே துவாரகையிலேயே சுபத்ரையின் திருமணம் நடைபெறுகிறது.</p>
<p class="Shlok para-style-override-10"><span class="char-style-override-33">‡</span> இது குஜராத் மாநிலத்தில் உள்ளது.</p>
<p class="Text para-style-override-2">காண்டவவனம் எரிக்கப்பட்ட சந்தர்ப்பத்தில் அர்ஜுனனுடன் தாம் கொண்டுள்ள நட்பு மேலும் மேலும் வளர வேண்டுமென்பதையே, பகவான் ஸ்ரீகிருஷ்ணன் இந்திரனிடம் வரமாக வேண்டுகிறார். காண்டவவனம் எரிந்து போன நிகழ்ச்சியில் ஸ்ரீகிருஷ்ணனும் அர்ஜுனனும் ஒருவரே என்பதற்கு மேலும் ஒரு சான்று கிடைக்கிறது. காண்டவவனம் எரிந்தபோது, அந்த பயங்கரமான காட்டுத் தீயிலிருந்து தப்பி ஓடுவதற்கு மயன் என்னும் அரக்கன் முயற்சி செய்கிறான். அக்னி பகவான் உருவத்துடன் வெளிப்பட்டு அவனை எரித்து விடுவதற்காக, அவனைத் துரத்திக் கொண்டு ஓடுகிறார். அவருக்கு உதவும் பொருட்டு, பகவான் ஸ்ரீகிருஷ்ணனும் தமது சக்கரத்தைக் கையில் ஏந்திக் கொண்டு, அவனைக் கொல்ல முற்பட்டார். தப்பிப் பிழைப்பதற்கு வேறு வழியைக் காணாத மயன் அர்ஜுனனைச் சரணமடைந்தான். அர்ஜுனன் அவனுக்கு அபயம் அளித்தான். இதனால் ஸ்ரீகிருஷ்ணனும் சக்கரத்தைத் திரும்பத் தம்மிடம் வரவழைத்துக் கொண்டார். அக்னி பகவானும் அவனைத் துரத்துவதை நிறுத்திவிட்டார். அரக்கன் மயன் உயிர் தப்பிப் பிழைத்தான். தனக்குச் செய்த உபகாரத்திற்கு நன்றியாக மயன் அர்ஜுனனுக்கு ஏதாவது சேவை செய்ய விரும்பினான். “நீ ஸ்ரீகிருஷ்ணனுக்குச் சேவை செய், அந்தச் சேவையே எனக்குச் செய்ததாக ஆகிவிடும்” என்று அர்ஜுனன் கூறினான். அரக்கன் மயன் கைதேர்ந்த சிற்பி. ஸ்ரீகிருஷ்ணன் அவனது உதவியைக் கொண்டு யுதிஷ்டிர மாமன்னருக்காக அழகான, பெரியதொரு சபா மண்டபத்தைக் கட்டுவித்தார். இவ்விதமாக ஸ்ரீகிருஷ்ணனும் அர்ஜுனனும் ஒருவருக்கொருவர் அன்பு பாராட்டி வந்தனர்.</p>
<p class="Text">ஸ்ரீகிருஷ்ணன் அர்ஜுனனிடம் எவ்வாறு அன்பு கொண்டிருந்தாரோ, அதே விதத்தில் அர்ஜுனனும் ஸ்ரீகிருஷ்ணன் தம்மைச் சார்ந்தவர் என்றும், தமக்கு நன்மை செய்பவர் என்றும் கருதி வந்தான். இதன் காரணமாகவே பகவான் ஸ்ரீகிருஷ்ணனைப் பெரிய நாராயண சேனையைக் கேட்டுப் பெறாமல், ஆயுதம் தரிக்காமலும் தனியாகவும் இருந்த ஸ்ரீகிருஷ்ணன் ஒருவரையே உதவியாகக் கேட்டுப் பெற்றான். பகவான், அவருடைய ஐசுவரியம் — இவற்றைச் சீர்தூக்கிப் பார்க்கும் வாய்ப்பு நேரும்போது, உண்மையான பக்தர்கள் ஐசுவரியத்தைத் துறந்து பகவானையே தேர்ந்து எடுப்பார்கள். அர்ஜுனனது அன்புக்கு வசப்பட்டு, அவனது தேரை ஓட்டும் பணியை ஏற்றுக் கொண்டார். கூடவே அர்ஜுனன், தமது வாழ்க்கை என்னும் தேரை ஓட்டிச் செல்லும் பொறுப்பையும் அவரிடமே ஒப்படைத்துவிட்டு நிரந்தரமாகக் கவலையற்றவனாக ஆகிவிட்டான். அர்ஜுனனுக்கு வெற்றியைத் தேடித் தருவதும், அவனைக் காப்பாற்றுவதும், யோகம்—க்ஷேமம் என்ற இரண்டைப் பற்றிய கவலையும் எல்லாம் வல்ல ஸ்ரீகிருஷ்ணனிடம் சென்றுவிட்டன. எவன் ஒருவன் வேறு எதிலும் நாட்டங்கொள்ளாமல், அவரையே சிந்தித்தவனாக, தன்னுடைய எல்லாக் கவலைகளையும் அவர் பொறுப்பில் விட்டுவிடுகிறானோ, அவனது யோகக்ஷேமத்தின் பொறுப்பைத் தாமே ஏற்றுக் கொள்வதாக, பகவானே உறுதிமொழி தந்திருக்கிறாரே! யார் வேண்டுமானாலும் தமது பாரத்தை அவர்மீது சுமத்திப் பரீட்சை செய்து பார்க்கலாமே!</p>
<p class="Text">பிறகு என்ன? அர்ஜுனனை வெற்றி பெறச் செய்வது, எளிதில் வெற்றி கொள்ள முடியாத பீஷ்மர் போன்ற பராக்கிரமம் மிகுந்த வீரர்களிடமிருந்து அவனைக் காப்பாற்றுவது — இவற்றின் பொறுப்பு ஸ்ரீகிருஷ்ணனைச் சார்ந்ததாகிவிட்டது. அத்தகைய வெற்றியும் பாண்டவர்களுக்கே என்று முதலிலேயே உறுதியாகிவிட்டது. ஏனெனில்,  தர்மம்  அவர்கள்  பக்கம்  இருந்தது.  தர்மம் உள்ள இடத்தில் ஸ்ரீகிருஷ்ணன் இருப்பார் என்பதும், ஸ்ரீகிருஷ்ணன் உள்ள அணிக்கே வெற்றி என்பதும் என்றும் உள்ள நியதி! போர் தொடங்கியபோது அர்ஜுனனைச் சண்டிகாதேவியை அழைக்கச் செய்தது; அந்த தேவியைத் துதி செய்ய வைத்தது; அவள் கண்கூடாகக் காட்சி அளித்து அவர் வெற்றி பெற ஆசியை அளிக்கச் செய்தது; பகவத் கீதையை உபதேசம் செய்தும், தமது விசுவரூபத்தைக் காண்பித்தும், அவரது மதிமயக்கத்தை விலக்கியது; ‘போரில் ஆயுதம் எடுக்க மாட்டேன்’ என்ற உறுதிமொழியைப் புறக்கணித்து, பீஷ்மரின் கடுமையான அம்பு மாரியைத் தடுக்க இயலாத அர்ஜுனனது உயிரைக் காக்கும் பொருட்டு, ஒருமுறை சக்கரம் ஏந்தியும், மற்றொரு முறை சவுக்கைக் கையில் எடுத்தும் பீஷ்மரை எதிர்த்தது; எல்லாவற்றையும் அழிக்கத் திறன் கொண்டதான வைஷ்ணவாஸ்திரத்தைத் தமது மார்பில் தாங்கிக் கொண்டது; கர்ணனால் தொடுக்கப்பட்ட நாகாஸ்திரத்திலிருந்து அர்ஜுனனைக் காப்பாற்றியது; அஸ்திரங்களால் எரிந்துபோன அர்ஜுனனது தேரைத் தமது சங்கல்பத்தினால் நிலைபெறச் செய்தது முதலிய பல லீலைகளை, அர்ஜுனனது யோக க்ஷேமத்தை நிர்வகிப்பதற்காகவே ஸ்ரீகிருஷ்ணன் செய்தார்.</p>
<p class="Text">பாண்டவர்களுடன் பீஷ்மர் போர்புரியத் தொடங்கி ஒன்பது நாட்கள் கழிந்துவிட்டன. அப்படியிருந்தும் அவருடைய வீரத்தில் எவ்விதக் குறைவும் தளர்ச்சியும் ஏற்படவில்லை. ஒவ்வொரு நாளும் பாண்டவர் பக்கம் இருந்த ஆயிரக்கணக்கான வீரர்களை சம்காரம் செய்தார். அவரை வெற்றி கொள்ளும் உபாயம் எதுவும் பாண்டவர்களுக்குப் புலப்படவில்லை. மகாராஜா யுதிஷ்டிரர் மிகவும் உருக்கமான வார்த்தைகள் மூலம் தமது சூழ்நிலை அனைத்தையும் தங்கள் யோகக்ஷேமத்தைப் பேணிக் காத்து வந்த ஸ்ரீகிருஷ்ணனிடம் எடுத்துரைத்தார். அவருக்கு ஆறுதல் அளித்து, அவரிடம் ஸ்ரீகிருஷ்ணன் கூறிய சொற்களிலிருந்து, அவருக்கு அர்ஜுனனிடம் எத்தகைய அன்பு இருந்தது என்பது வெளிப்படுகிறது. மேலும், அவர் அர்ஜுனனை எவ்வளவு உயர்வாக நினைத்தார் என்பதும் தெரிய வருகிறது. ஸ்ரீகிருஷ்ணன் கூறினார்—— “தர்மராஜரே! தாங்கள் சிறிதும் கவலைப்பட வேண்டாம். பீஷ்மர் கொல்லப்பட்ட பின்னர்தான் தங்களுக்கு வெற்றி ஏற்படும் என்று தோன்றினால், தனியாகவே நின்று என்னால் அவரைக் கொல்ல இயலும். தங்களுடைய தம்பியான அர்ஜுனன் என் நண்பன், உறவினன், அதோடு கூட என் சிஷ்யனும் ஆவான். தேவைப்பட்டால் என் உடலை வெட்டி சதையைக் கூட அவன் நிமித்தமாகக் கொடுப்பேன். அவனும் எனக்காகத் தன் உயிரையும் கொடுப்பான். உபப்லாவ்யத்தில் எல்லோர் முன்னிலையிலும் பீஷ்மரைக் கொல்லப் போவதாக அர்ஜுனன் சூளுரைத்தான். நான் எவ்விதத்திலும் அவனைக் காப்பாற்றியே தீரவேண்டும். எந்தக் காரியத்தைச் செய்யுமாறு என்னிடம் அர்ஜுனன் சொல்கிறானோ, நான் அதைக் கட்டாயம் செய்ய வேண்டும். பீஷ்மரைக் கொல்வது என்பது அர்ஜுனனுக்கு ஒரு பெரிய காரியமா, என்ன? அரசே! அர்ஜுனன் செயல்பட முற்பட்டால், செயற்கரிய செயலையும் அவனால் செய்துவிட முடியும். அரக்கர்கள் மற்றும் அசுரர்களோடு கூட தேவதைகள் அனைவரும் ஒன்றுதிரண்டு போர் செய்ய வந்தாலும் அர்ஜுனனால் அவர்களை வெற்றி கொள்ள முடியும். அப்படி இருக்கும்போது பீஷ்மரை வதம் செய்வது ஒரு பெரிய காரியமா?”</p>
<p class="Text"><span class="char-style-override-20">‘கர்தும் அகர்துமந்யதா</span><span class="char-style-override-36">2</span><span class="char-style-override-20">கர்தும் ஸமர்த</span><span class="char-style-override-36">2</span><span class="char-style-override-20">:’</span> (பகவான் செய்வதற்கும், செய்யாமல் இருப்பதற்கும், வேறுவிதமாகச் செய்வதற்கும் திறன் வாய்ந்தவர்) என்ற கூற்று முற்றிலும் உண்மையே. பகவான் யாருக்குத் துணை செய்ய நினைக்கிறாரோ, யாரைக் காப்பாற்ற விரும்புகிறாரோ, அவருக்காக அவர் எதைத்தான் செய்ய மாட்டார்?</p>
<p class="Text">புத்திர சோகத்தினால் துன்புற்றிருந்த அர்ஜுனன் தம்முடைய மகன் அபிமன்யு கொல்லப்பட்டதற்கு முக்கிய காரணமாக இருந்தவன் ஜயத்ரதன் என்று அறிந்து, “நாளை சூரியன் மறைவதற்குள் ஜயத்ரதனைக் கொன்றுவிடுவேன். அப்படிச் செய்யாவிட்டால், நானே எரியும் தீயில் விழுந்து விடுவேன்” என்று சூளுரைத்தான்.</p>
<p class="Text"><span class="char-style-override-20">‘யோக</span><span class="char-style-override-36">3</span><span class="char-style-override-20">க்ஷேமம் வஹாம்யஹம்’</span> என்ற கூற்றிற்கேற்ப, அர்ஜுனனது இந்த உறுதிமொழியை நிறைவேற்றும் பொறுப்பு ஸ்ரீகிருஷ்ணனுக்கு ஏற்பட்டுவிட்டது. அர்ஜுனன் அவரை நம்பிக் கவலையற்றிருந்தான். ஜயத்ரதனைக் காப்பாற்றுவதற்குக் கௌரவர்கள் முழுமுனைப்புடன் இருந்தார்கள். அதே தினத்தில் நள்ளிரவில் ஸ்ரீகிருஷ்ணன் விழித்துக் கொண்டார். தேரோட்டியான தாருகனை அழைத்து, “தாருகா! மனைவி, நண்பன், சகோதரன், உறவினன் — இவர்கள் எல்லோரைக் காட்டிலும் அர்ஜுனன் எனக்குப் பிரியமானவன். அர்ஜுனன் இல்லாவிட்டால் இந்த உலகத்தை ஒரு கணநேரம் கூட என்னால் பார்க்க இயலாது. அவ்வாறு நடக்கவும் கூடாது. நான் அர்ஜுனனுடைய நண்பன் என்பதை அகில உலகமும் நாளை காணப் போகிறது. அவனிடம் பகைமை கொள்பவன் எனக்கு பகைவன்; எவன் அவனுக்குச் சாதகமாக இருக்கிறானோ, அவன் எனக்குச் சாதகமானவன். அர்ஜுனன் எனது சரீரத்தில் பாதி என்னும் விஷயத்தை உறுதி செய்து கொள். நாளைய தினம் அர்ஜுனன் எந்தெந்த வீரர்களைக் கொல்ல முனைவானோ, அவர்கள் மாண்டு, அவனுக்கே வெற்றி ஏற்படப் போகிறது” என்று கூறினார். நண்பனிடத்தில் அன்பு கொண்ட பிரபுவான பகவான், அவன் நிமித்தமாக இவ்வாறு செயல்பட முனையும்போது, அவன் வெற்றி பெறுவதில் ஏதேனும் சந்தேகம் ஏற்படக்கூடுமா? ஸ்ரீகிருஷ்ணன் கூறிய யுக்தியின்படி நடந்து ஜயத்ரதனைக் கொன்று, அர்ஜுனன் தமது சபதத்தை நிறைவேற்றிவிட்டான். ஸ்ரீகிருஷ்ணனின் கருணையால் அர்ஜுனனை அசைக்க முடியவில்லை என்பதை அகில உலகமும் கண்டு கொண்டது.</p>
<p class="Text">முதலிலிருந்தே கர்ணன் அர்ஜுனனிடம் பொறாமை கொண்டிருந்தான். ஒருவர் மற்றவர் உயிரைப் பறிக்க எண்ணினர். பீஷ்மர் இறந்த பிறகு, பகவான் ஸ்ரீகிருஷ்ணனுக்கு அர்ஜுனன் விஷயத்தில் கர்ணனிடத்தில் மிக அதிகமான பயம் இருந்தது. இந்திரன் அளித்த வீண் போகாத ஆற்றல் படைத்த சக்தி ஆயுதம் அவனிடம் இருந்தது. அர்ஜுனனைக் கொல்வதற்காகவே அதைக் காப்பாற்றி வைத்திருந்தான். அந்தச் சக்தியின் பலத்தை நம்பியே அர்ஜுனனை இறந்தவனாகவே அவன் கருதினான். அதை ஒரே ஒரு முறைதான் பிரயோகம் செய்ய முடியும். அந்தச் சக்தி ஆயுதத்தை இழக்கச் செய்ய வேண்டும் என்பதற்காக பீமசேனனின் மகன் கடோத்கசனைக் கர்ணனுடன் போரிடச் செய்தார் பகவான். கடோத்கசன் அற்புதமாக மிகுந்த பராக்கிரமத்துடன் போர் செய்தான். அது கர்ணனது உயிருக்கே ஆபத்து நேரிடும் போல ஆயிற்று. அவன் அடித்த அடியைக் கர்ணனால் தாங்கிக் கொள்ள முடியவில்லை. வேறு வழியின்றி இந்திரன் அளித்த சக்தி ஆயுதத்தைக் கடோத்கசன் மீது பிரயோகம் செய்தான். அது கடோத்கசனைக் கொன்று தீர்த்தது. கடோத்கசன் மாண்டதால் பாண்டவர்களுடைய கூடாரங்களில் சோகம் சூழ்ந்து கொண்டது. எல்லோருடைய கண்களிலிருந்தும் கண்ணீர் ஆறாகப் பெருகியது. ஆனால், ஸ்ரீகிருஷ்ணன் மிகவும் மனமகிழ்ச்சி அடைந்தார்; ஆனந்தத்தால் அவர் துள்ளிக் குதித்தார்; அர்ஜுனனைத் தம்முடன் அணைத்துக் கொண்டு, அவனது முதுகைத் தட்டிக் கொடுத்தார்; திரும்பத் திரும்ப வெற்றி முழக்கம் செய்தார். தகுந்த காரணம் இல்லாமல் ஸ்ரீகிருஷ்ணன் இவ்வாறு மகிழ்ச்சி கொள்வதன் உட்கருத்தை அர்ஜுனன் தெரிந்து கொள்ள விரும்பினான். ஏனெனில், ஒரு காரணமும் இல்லாமல் ஒரு செயல் நிகழாது என்பதை அவன் அறிந்திருந்தான். இதற்கு ஸ்ரீகிருஷ்ணன் அளித்த விடையில் அர்ஜுனனிடம் அவருக்கிருந்த ஆழமான அன்பு பளிச்சென்று ஒளிர்கிறது. அவர் கூறினார்—— “அர்ஜுனா! உண்மையாகவே இன்று நான் மகிழ்ச்சி கொள்ள வேண்டிய நாள். இதன் காரணத்தை நீ தெரிந்து கொள்ள விரும்புகிறாயா? கேள்! கடோத்கசனை கர்ணன் கொன்றுவிட்டதாக நீ நினைக்கிறாய். ஆனால், நான் சொல்வதைக் கேள். இந்திரன் அளித்த சக்தி ஆயுதத்தைப் பயனற்றதாக்கிக் கடோத்கசனே கர்ணனைக் கொன்றிருக்கிறான். இப்போது கர்ணனை இறந்து போனவனாகவே நீ கருது. சக்தி ஆயுதம் கர்ணனின் கையில் இருக்கும் வரை எந்த மனிதனும் அவனை எதிர்த்து நின்று போர் செய்ய இயலாது. மேலும், உனது நன்மையைக் கருத்தில் கொண்டே ஜராஸந்தன், சிசுபாலன் முதலியவர்களை முன்பே ஒவ்வொருவராகக் கொன்று தீர்த்தேன். அவர்கள் முதலிலேயே இறந்து போகவில்லையென்றால் இந்தச் சந்தர்ப்பம் மேலும் அச்சுறுத்துவதாக ஆகியிருக்கும். நம்மவர் மீது இவர்களுக்குள்ள பகைமை காரணமாக, இவர்கள் கௌரவர்கள் பக்கம் சேர்ந்து துரியோதனனின் துணை கொண்டு பூமண்டலம் முழுவதையும் வெற்றி கொண்டிருப்பார்கள். அவர்களுக்குச் சமமாக உள்ள தேவர்களின் பகைவர்களை அழிக்கவே நான் அவதாரம் எடுத்துள்ளேன்.” இந்தச் சந்தர்ப்பத்தில் அவர் ஸாத்யகியிடம் கூறினார்—— “கௌரவர் அணியில் இருந்த அனைவரும் அர்ஜுனனைத் தவிர வேறு யார் மீதும் சக்தி ஆயுதத்தைப் பிரயோகம் செய்ய வேண்டாம் என்று கர்ணனிடம் அறிவுரை கூறியிருந்தனர். கர்ணனும் அவ்விதமே எண்ணியிருந்தான். ஆனால், அர்ஜுனன் மீது சக்தி ஆயுதத்தைப் பிரயோகம் செய்யக்கூடாது என்பதற்காகவே, நான்தான் அவனை மதிமயக்கமுறச் செய்தேன். ஸாத்யகியே! அர்ஜுனனுக்கு அந்தச் சக்தி ஆயுதம் யமன் வடிவானது. இதை நினைத்து நினைத்து எனக்கு இரவில் தூக்கமே வரவில்லை. இன்று கடோத்கசன் மீது பிரயோகம் செய்யப்பட்டதால், அது இனிப் பயனற்றதாக ஆகிவிட்டது. இதனால், அர்ஜுனன் மரணப்பிடியிலிருந்து தப்பிவிட்டான் என்றே எண்ணுகிறேன். என்னுடைய தாய்—தந்தையர், உன்னைப் போன்ற சகோதரர்கள், அதே மாதிரி என் உயிர் — இவற்றையெல்லாம் காப்பாற்றுவது கூட, அர்ஜுனனைக் காட்டிலும் முக்கியமாக எனக்குத் தோன்றவில்லை. மூவுலக அரசைக் காட்டிலும் கிடைத்தற்கரிய பொருள் கிடைத்தாலும், அர்ஜுனன் இல்லாவிட்டால் நான் அதை விரும்ப மாட்டேன். அதனால்தான் இன்று அர்ஜுனன் செத்துப் பிழைத்ததாகவே எண்ணி, எனக்கு மிகவும் ஆனந்தம் ஏற்படுகிறது. ஆகையால்தான் இந்த இரவில் அரக்கனான கடோத்கசனைக் கர்ணனோடு போர்புரிய அனுப்பினேன். இவனைத் தவிர வேறு யாரும் கர்ணனோடு போர் செய்ய இயலாது.” அர்ஜுனன் பகவானுக்கு எவ்வளவு பிரியமானவன் என்பதும், அவனை எவ்வளவு கவனமாகக் காத்து வந்தார் என்பதும் பகவான் கூறிய இச்சொற்களிலிருந்து தெரிய வருகிறது. பகவானது கைப்பாவையாகத் தன்னை அர்ப்பணித்துக் கொண்டவனை அவர் இவ்விதமாகக் கண்காணித்துக் காப்பாற்றுகிறார். பக்தர்களிடம் பரிவு கொண்ட இத்தகைய பிரபுவைச் சரணடைவதை விடுத்து, வேறு எதை எதையோ தேடிக் கொண்டு அலைபவனுக்கு நிகரான அறிவிலி யாரேனும் உளரோ?</p>
<p class="Text">துரோணாசார்யர் வதம் செய்யப்பட்டதால் பெருஞ்சினம் கொண்ட அசுவத்தாமா, பாண்டவர்கள் மீது ஆக்னேய அஸ்திரத்தைப் பிரயோகம் செய்தான். அதைத் தொடுத்த மாத்திரத்தில் ஆகாயத்திலிருந்து அம்பு மழை பொழியத் தொடங்கியது. போர்க்களத்தில் நாற்புறங்களிலும் தீ பரவியது. ஓர் அக்ஷௌஹிணீ படையை எடுத்துக் கொண்டு அர்ஜுனன் தனியாகவே அசுவத்தாமாவை எதிர்த்துப் போரிட்டான். ஆக்னேய அஸ்திரத்தின் மகிமையால் படை முழுவதும் இருந்த இடம் தெரியாமல் பொசுங்கிப் போயிற்று. ஆனால் ஸ்ரீகிருஷ்ணன், அர்ஜுனன் — இவர்களுடைய உடலின் அருகே கூட தீயின் ஜுவாலை நெருங்க முடியவில்லை. இந்த இரண்டு மகாபுருஷர்களும் அஸ்திரத்தினால் பாதிக்கப் படாததைக் கண்ட அசுவத்தாமா பெரிதும் வியப்படைந்தான்; கூடவே காரணத்தையும் எண்ணிப் பார்க்கத் தொடங்கினான். தனது கையிலிருந்த வில்லைத் தூக்கி எறிந்துவிட்டுத் தேரிலிருந்து கீழே குதித்து, “சீ, சீ, என் வீரமென்ன?” என்று சொல்லிக் கொண்டு, போர்க்களத்திலிருந்து தப்பி ஓடினான். இதற்குள் அவன் முன்பு வியாச பகவான் தென்பட்டார். அவன் அவரை வணங்கிவிட்டு எல்லாவற்றையும் அழிக்கவல்ல அஸ்திரம் ஸ்ரீகிருஷ்ணனையும் அர்ஜுனனையும் எந்தவிதத்திலும் பாதிக்காததன் காரணத்தை வினவினான். அதற்கு வியாச பகவான், ‘ஸ்ரீகிருஷ்ணன் நாராயண ரிஷியின் அவதாரம்; அர்ஜுனன் நரருடைய அவதாரம். இவர்களது மகிமை நாராயணனுக்குச் சமமானதே. இந்த உலகை தர்மநெறிக்குள் நிலைபெறச் செய்வதற்காக, இந்த இரண்டு ரிஷிகளும் யுகந்தோறும் அவதாரம் செய்கின்றனர்’ என்று பதிலுரைத்தார்.</p>
<p class="Text">வியாச பகவானின் விடையால், அசுவத்தாமாவின் ஐயம் விலகியது, அர்ஜுனனிடமும் ஸ்ரீகிருஷ்ணனிடமும் மதிப்பு உண்டாயிற்று. வியாச பகவான் கூறிய இச்சொற்கள் மூலம் ஸ்ரீகிருஷ்ணனும் அர்ஜுனனும் வெவ்வேறானவர் அல்லர் என்பது தெளிவாகிறது.</p>
<p class="Text">அர்ஜுனன் ஸ்ரீகிருஷ்ணனது கிருபைக்குப் பாத்திரமாகவே இருந்தான். பகவான் சங்கரரும் அவனிடம் கிருபை காட்டினார். போரில் எதிரிப்படைகளை சம்காரம் செய்து கொண்டிருந்த சமயத்தில், அக்னியைப் போன்ற ஒளி பொருந்திய மகாபுருஷர் ஒருவர் தம்முன் சென்று கொண்டிருப்பதை அர்ஜுனன் பார்த்தான். அவர்தான் எல்லோரையும் அழித்துக் கொண்டிருந்தார். ஆனால், அது அர்ஜுனனுடைய செயல் என்று மக்கள் நினைத்தார்கள். அந்த மகாபுருஷர் கையில் திரிசூலத்தை ஏந்தியிருந்தார்; சூரியனைப் போன்ற பொலிவு உடையவராக இருந்தார். வேதவியாசருடன் அர்ஜுனன் பேசியபோது ‘அந்த மகாபுருஷர் பகவான் சங்கரரே’ என்று அவர் கூறினார். எவர் மீது கிருஷ்ண கிருபை உள்ளதோ, அவருக்கு எல்லோருமே கிருபை செய்கிறார்கள். இதில் வியப்பு என்ன? ஸ்ரீராமசரிதமானசமும் இவ்விதமே ஸ்ரீராமகிருபையைப் புகழ்கிறது. நிற்க.</p>
<p class="Text">பகவானுடைய பரமபக்தனாகவும், அவருடைய கிருபைக்குப் பாத்திரமாகவும் அர்ஜுனன் இருந்தான். கூடவே அவனிடம் வேறு பல நல்லியல்புகளும் இருந்தன. ஆதவனுடன் ஒளிக்கதிர்கள் சேர்ந்தே இருப்பதுபோல, பக்தி இருக்கும் இடத்தில் அதோடு தொடர்பு கொண்ட தெய்வீக இயல்புகளும் இருந்தே தீரும். அர்ஜுனன் துணிச்சல், வீரம், புலனடக்கம், பெருந்தன்மை, மென்மையான சுபாவம், உண்மையில் உறுதியாக நிற்றல் ஆகிய குணங்களோடு கூடியவன். பிறந்தது முதற்கொண்டே இவனிடம் தெய்வீக இயல்புகள் இருந்து வந்தன. பகவான் ஸ்ரீகிருஷ்ணனே, <span class="char-style-override-20">‘ஸம்பத</span><span class="char-style-override-36">3</span><span class="char-style-override-20">ம் தை</span><span class="char-style-override-36">3</span><span class="char-style-override-20">வீமபி</span><span class="char-style-override-36">4</span><span class="char-style-override-20">ஜாதோ</span><span class="char-style-override-37">ऽ</span><span class="char-style-override-20">ஸி’</span> என்று கூறி இவ்விஷயத்தை உறுதி செய்கிறார். இவன் பிறந்தபோது ஆகாசவாணி இவனுடைய தாயாரிடம், “குந்தி! கார்த்தவீர்ய அர்ஜுனன், சிவபெருமான் — இவர்களுக்கு நிகரான பராக்கிரமம் உடையவனாக இந்தக் குழந்தை இருப்பான். இந்திரனைப் போன்று எவராலும் வெல்ல முடியாதவனாக விளங்கி, உனது புகழைப் பரப்புவான். விஷ்ணு எவ்வாறு தம்முடைய தாயாரான அதிதியை மகிழ்வித்தாரோ, அவ்வாறே இவன் உன்னை மகிழச் செய்வான்” எனக் கூறிற்று. ஆகாசவாணி மொழிந்த இச்சொற்களைக் குந்தி மாத்திரம்தான் கேட்டாள் என்பதில்லை; அனைவரும் கேட்டனர். இதனால் ரிஷிகள், முனிவர்கள், தேவதைகள் மற்றும் எல்லா உயிரினங்களும் மிகவும் மகிழ்ச்சி கொண்டனர். வானில் துந்துபிகள் முழங்கின. மலர் மாரி பொழிந்தது. உலகத்தில் காணக் கிடைக்காத தனித்தன்மை பிறவியிலேயே இவனிடம் வெளிப்பட்டது. சிறிது காலம் கடந்த பின்னர், இவனுடைய சகோதரர்கள், திருதராஷ்டிரருடைய புதல்வர்கள் ஆகிய எல்லோருக்கும் கல்வி கற்றுக் கொடுக்கும் பொறுப்பு முதலில் கிருபாசார்யருக்கும், பிறகு துரோணாசார்யருக்கும் கொடுக்கப்பட்டது. தேரோட்டியின் மகனான கர்ணனும் இவரோடு கூடவே பயிற்சி பெற்றான். கல்வி, தோள்வலிமை, செயல் திறமை — இவற்றின் நோக்கில் பார்த்தாலும் (சஸ்திரங்களைப் பிரயோகம் செய்வது, சுறுசுறுப்பு, நேர்த்தி இவற்றிலும்) துரோணாசார்யருடைய சீடர்களில் அர்ஜுனனே அனைவரிலும் சிறந்து விளங்கினான். இவன் துரோணாசார்யருக்கு நிறைய பணிவிடைகளும் செய்து வந்தான். இவனுடைய சேவை, ஈடுபாடு, அறிவுக் கூர்மை — இவற்றைக் கண்டு மகிழ்ச்சி கொண்ட துரோணாசார்யர், ஒரு நாள் இவனிடம் கூறினார்—— “குழந்தாய்! உலகில் உனக்குச் சமமாக வேறொரு வில்லாளி இருக்க முடியாத அளவுக்கு உன்னைச் சிறந்த வில்லாளியாக்க முயல்வேன்.” துரோணாசார்யரைப் போன்ற தேர்ந்த குருவின் உறுதிமொழி பொய்யாகிவிடுமா, என்ன? அர்ஜுனன் உலகில் ஈடு இணையற்ற வில்லாளியாக ஆகிவிட்டான்.</p>
<p class="Text">பாண்டவர்களும் கௌரவர்களும் அஸ்திரப் பயிற்சி பெற்று முடித்த பின்னர், குருதட்சணை கொடுக்கும் சமயத்தில் துரோணாசார்யர் தம்முடைய சீடர்களிடம், “பாஞ்சால தேசத்து அரசன் துருபதனுடன் போர் செய்து, அவனைப் பிடித்துக் கொண்டு வாருங்கள். அதுவே குருதட்சணையாகும்” என்று கூறினார். எல்லோரும் மகிழ்ச்சியுடன் இதை ஏற்றுக் கொண்டு, அஸ்திர—சஸ்திரங்களுடன் தேரில் ஏறிச் சென்று, துருபத அரசனது தலைநகரின் மீது படையெடுத்தனர். அவர்கள் அங்கு போய்ச் சேர்ந்ததும் பாஞ்சால தேச மன்னன், தன்னுடைய சகோதரர்களுடன் இவர்களை எதிர்த்தான். முதலில் தனியாகவே கௌரவர்கள் இவனுடன் போரிட்டனர். ஆனால், அவர்கள் தோல்வியுற்றுத் திரும்ப நேர்ந்தது. கடைசியில் பீமனையும் நகுல—சகதேவர்களையும் அழைத்துக் கொண்டு அர்ஜுனன் துருபத மன்னன் மீது போர் தொடுத்தான். சிறிது நேரத்திற்குள் அர்ஜுனன் துருபதனைத் தோற்கடித்து, அவனைப் பிடித்து துரோணாசார்யர் முன்பு நிறுத்தினான். இதனால் அர்ஜுனனது வீரத்திற்கு நிலையான புகழ் ஏற்பட்டது.</p>
<p class="Text">திரௌபதியின் சுயம்வரச் செய்தி பாண்டவர்களுக்குக் கிடைத்ததும், அவர்கள் ஏகசக்கர நகரத்திலிருந்து துருபதனது நகரத்திற்குக் கிளம்பினர். போகும் வழியில் அவர்களுடன் கந்தர்வர்கள் மோதினர். அர்ஜுனன் அஸ்திரத்திறமையால் கந்தர்வர்களை நிலைகலங்கச் செய்தான். அவர்களுடைய அரசனான அங்காரபர்ணனை (சித்ரரதனை)ப் பிடித்துக் கொண்டான். இறுதியில் இருவருக்கும் நட்பு ஏற்பட்டது. திரௌபதியின் சுயம்வரத்தில், அங்கு வந்திருந்த அரசர்கள் செய்ய இயலாத செயலை அர்ஜுனன் செய்து காட்டினான். துரியோதனன், சால்வன், ஜராஸந்தன், சல்யன் முதலான பலசாலிகளான பல அரசர்களும், அரசகுமாரர்களும் அங்கே வைக்கப்பட்டிருந்த வில்லை எடுத்து நாணேற்ற முயன்றனர். ஆனால், அவர்கள் அனைவருடைய முயற்சிகளும் வீணாயின. சில நொடிகளுக்குள் அர்ஜுனன் வில்லை எடுத்து, அதில் நாணேற்றிக் குறியைப் பிளந்தான். அச்சமயத்தில் அந்தணன் வடிவத்தில் அர்ஜுனன் தம்மை மறைத்துக் கொண்டிருந்தான். ஆகவே, அவனை அந்தணன் என்று எண்ணி, எல்லா அரசர்களும் ஒன்றுகூடி அவமானப்படுத்த விரும்பினார்கள். ஆனால், அவர்களால் அர்ஜுனனையும் பீமனையும் சிறிதுகூட அசைக்க முடியவில்லை. அந்தச் சமயம் அர்ஜுனனுக்கும் கர்ணனுக்கும் இடையே விற்போரும், சல்யனுக்கும் பீமனுக்கும் இடையே கதாயுத்தமும் நிகழ்ந்தன. ஆனால், அர்ஜுனனுக்கும் பீமனுக்கும் முன்னால் இப்பகைவர்கள் தலை குனிய நேர்ந்தது.</p>
<p class="Text">காண்டவவனம் எரிந்தபோது அர்ஜுனன் அற்புதமாகத் தமது பராக்கிரமத்தைக் காட்டினான். ஸ்ரீகிருஷ்ணன், அர்ஜுனன் இவர்களது உதவியுடன் அக்னிதேவன் காண்டவவனத்தை எரிக்கத் தொடங்கியபோது, அந்த நெருப்பின் சூட்டினால் பயந்த தேவர்கள், தங்கள் அரசனான இந்திரனிடம் சென்றனர். அப்போது இந்திரனது ஆணைப்படி, பயங்கரமான அந்த நெருப்பை அணைப்பதற்காக மேகக் கூட்டங்கள் மழை பொழிந்தன. அர்ஜுனன் அஸ்திர பலத்தினால் மழைநீர் கீழே விழாமல், ஆகாயத்திலேயே தடுத்து நிறுத்திவிட்டான். இந்திரனும் கூர்மையான பாணங்களால் அர்ஜுனனைத் தாக்கினான். இருவருக்கும் பலமான யுத்தம் நடந்தது. ஸ்ரீகிருஷ்ணனும் அர்ஜுனனும் ஒன்றுசேர்ந்து சக்கராயுதத்தாலும் கூரிய அம்புகளாலும் தேவர்களது படையைத் தவிடுபொடியாக்கினர். அச்சமயத்தில் பகவான் ஸ்ரீகிருஷ்ணன் காலனாக வெளிப்பட்டார். தேவர்களும் அரக்கர்களும் அவரது வீரத்தைக் கண்டு வியந்தனர். இறுதியில் இந்திரனை விளித்து ஆகாயத்திலிருந்து குரல் கேட்டது—— “ஸ்ரீகிருஷ்ணனையும் அர்ஜுனனையும் எவ்விதத்திலும் உன்னால் போரில் வெல்லவே இயலாது. அவர்கள் சாட்சாத் நரநாரயணர்கள். அவர்களுடைய சக்தியும் பராக்கிரமமும் எல்லையற்றவை. அவர்கள் யாராலும் வெல்ல முடியாதவர்கள். தேவதைகளை அழைத்துக் கொண்டு இங்கிருந்து நீ போய்விடு. இதுதான் உனக்கு அழகு.” ஆகாசவாணியைக் கேட்டதும் இந்திரன் படைகளுடன் திரும்ப வேண்டியதாயிற்று. சில நொடிகளிலேயே பரந்த அந்தக் காட்டை அக்னிதேவன் எரித்துச் சாம்பலாக்கினார். அர்ஜுனன் செய்த சேவையால் மகிழ்ச்சி கொண்ட அக்னிதேவன், அவனுக்கு திவ்யமான அஸ்திரங்களை அளித்தார். அர்ஜுனனது வில் திறமையைக் கண்டு மகிழ்ந்த இந்திரனும், தகுந்த சமயத்தில் அவனுக்கு அஸ்திரங்கள் கொடுப்பதாக உறுதிமொழி கொடுத்தான். அக்னிதேவனின் வேண்டுகோளுக்கிணங்க, வருணதேவன் அவனுக்குக் குறைந்து போகாத அம்பறாத்தூணி, காண்டீப வில், வானரச் சின்னம் பொறித்த கொடி விளங்கும் தேர் ஆகியவற்றைப் போருக்கு முன்னரே வழங்கிவிட்டார்.</p>
<p class="Text">சூதாட்டத்தில் பாண்டவர்கள் இரண்டாவது முறை தோற்றுப் போய் வனத்தில் வசிக்கத் தொடங்கினார்கள். அந்தச் சமயத்தில் ஒருநாள் மகரிஷி வேதவியாசர் அவர்களிடம் வந்து சேர்ந்தார். யுதிஷ்டிரரைத் தனிமையில் அழைத்துச் சென்று, “அர்ஜுனன் நாராயணனுடைய கூடவே இருக்கும் மகாதபஸ்வியான நரன். இவனை யாரும் வெற்றி கொள்ள முடியாது. இவன் அச்யுதனுடைய சொரூபமே! தன்னுடைய தவம், பராக்கிரமம் — இவற்றின் வலிமையால் தேவதைகளைத் தரிசனம் செய்யும் சக்தி உடையவன். ஆகவே, அஸ்திர வித்தையைக் கற்று வருவதற்காக ஸ்ரீசிவபெருமான், தேவர்களுக்கு அதிபதியாகிய இந்திரன், வருணன், குபேரன், யமதர்மராஜன் — இவர்களிடம் அனுப்பு. அவர்களிடமிருந்து அஸ்திர வித்தையைக் கற்று வந்து மிகுந்த வீரத்தைக் காட்டுவான். உன்னால் இழக்கப்பட்ட ராஜ்யத்தைத் திரும்பப் பெறச் செய்வான்” என அறிவுரை நல்கினார். யுதிஷ்டிரர் வேதவியாசரின் கட்டளையை ஏற்று, அவரால் அருளப்பட்ட மந்திர வித்யையை அர்ஜுனனுக்குக் கற்றுக் கொடுத்து, இந்திரனைத் தரிசனம் செய்துவர இந்திரகீல மலைக்கு அனுப்பி வைத்தார். அர்ஜுனன் அங்கு போய்ச் சேர்ந்ததும், ஒரு தபஸ்வியின் வடிவத்தில் இந்திரனைக் கண்டான். சுவர்க்க போகங்களையும் அளவற்ற செல்வத்தையும் பெற்றுக் கொள்ளுமாறு இந்திரன் அவனுக்கு ஆசை காட்டினான். அர்ஜுனன் எல்லாவற்றையும் உதறித் தள்ளிவிட்டு, அஸ்திர வித்தையைக் கற்றுக் கொடுக்கும்படி மன்றாடினான். “முதலில் உன் தவத்தால் சிவபெருமானது தரிசனத்தைப் பெற்றுக் கொள். அவர் தரிசனத்தினால் காரியம் கைகூடியவனாகச் சுவர்க்கத்திற்கு வா. அதன் பின்னர் உனக்குக் கணக்கற்ற திவ்ய அஸ்திரங்களைக் கொடுப்பேன்” என்று இந்திரன் கூறினான். உடனே அர்ஜுனன் கடுமையான தவத்தில் ஈடுபட்டான். இவனது தவத்தினால் மகிழ்ச்சி அடைந்த சிவபெருமான், ஒரு வேடன் வடிவத்தில் அவனது முன் தோன்றினார். ஒரு காட்டுப்பன்றியின் நிமித்தமாக இருவருக்கும் விவாதம் ஏற்பட்டது. பிறகு இருவருக்குமிடையே போர் மூண்டது. அர்ஜுனன் தமது வில்திறமையினால் சிவபெருமானை மகிழச் செய்தான்். “அர்ஜுனா! உவமை கூறமுடியாத உன் செயலால் நான் மகிழ்கிறேன். உன்னைப் போன்ற பராக்கிரமம் உள்ள வீர தீரனான க்ஷத்திரியன் வேறு எவரும் இல்லை. ஆற்றலிலும் பலத்திலும் எனக்குச் சமமாக இருக்கிறாய். நீ என்றுமுள்ள ரிஷி. உனக்குத் திவ்ய ஞானத்தைக் கொடுக்கிறேன். தேவதைகளையும் உன்னால் வெற்றி கொள்ள இயலும்” என்று அவர் ஆசி வழங்கினார். இதற்குப் பிறகு பார்வதிதேவியுடன் தமது உண்மையான வடிவில் அர்ஜுனனுக்குக் காட்சி அளித்து, விதிமுறைப்படி பாசுபதாஸ்திரத்தை அவனுக்குக் கற்றுக் கொடுத்தார்.</p>
<p class="Text">இவ்விதம் தேவாதிதேவரான பரமேசுவரரின் கிருபையை அடைந்த பிறகு, சுவர்க்கம் செல்வது பற்றிச் சிந்தித்துக் கொண்டிருந்தான். இதற்குள் வருணன், குபேரன், யமன், இந்திரன் ஆகிய நான்கு திக்பாலகர்களும் அங்கு தோன்றினர். யமன், வருணன், குபேரன் — இவர்கள் அவனுக்கு முறையே தண்டம், பாசம், அந்தர்தானம் என்ற பெயர் கொண்ட அஸ்திரம் — இவற்றைக் கொடுத்தனர். சுவர்க்கம் வந்த பிறகு அஸ்திரங்கள் கொடுப்பதாகச் சொல்லிவிட்டு இந்திரன் மறைந்தான். இதற்குப் பிறகு இந்திரன் அனுப்பிய தேரில் அர்ஜுனன் சுவர்க்கலோகம் சென்றான். ஐந்து ஆண்டுகள் அங்கு தங்கி அஸ்திர ஞானத்தை அடைந்தான். கூடவே சித்ரசேனன் என்னும் கந்தர்வனிடமிருந்து கந்தர்வ வித்தையைக் கற்றுக் கொண்டான். இந்திரனிடமிருந்து அஸ்திர வித்தையைக் கற்றுக் கொண்டு, எல்லாவிதமான அஸ்திரங்களையும் பிரயோகம் செய்வதில் நிபுணனான பிறகு, நிவாதகவசர்கள் என்னும் அரக்கர்களை வதம் செய்யுமாறு அர்ஜுனனிடம் தேவராஜன் இந்திரன் கூறினான். இவர்கள் கடலிற்குள் யாரும் புகமுடியாத மிகுந்த ஆழமான இடத்தில் வசித்து வந்தார்கள். இவர்களுடைய மொத்த எண்ணிக்கை மூன்று கோடி. இவர்களைத் தேவதைகளால்கூட வெல்ல இயலவில்லை. அர்ஜுனன் தனியாகவே சென்று தாம் ஒருவனாகவே, அவர்கள் அனைவரையும் சம்காரம் செய்தான். இதோடுகூட நிவாதகவசர்களைக் கொன்றுவிட்டுத் திரும்பும்போது, காலகேயர், பௌலோமர் என்ற பெயருள்ள அரக்கர்களுடன் போர் நடந்தது. அர்ஜுனன் அவர்களையும் அடியோடு அழித்தான். இவ்விதமாக, இந்திரனுக்குப் பிரியமான செயல்களைச் செய்து முடித்து, இந்திரபுரியில் சிறிது காலம் வசித்தான். பிறகு அர்ஜுனன் தம்முடைய சகோதரர்களிடம் வந்து சேர்ந்தான்.</p>
<p class="Text">சுவர்க்கத்திலிருந்து திரும்பி வந்து காட்டில் வசித்த போதும், விராட நகரத்தில் தலைமறைவாக வாழ்ந்த காலத்திலும், அர்ஜுனன் அற்புதமான தமது பராக்கிரமத்தைக் காட்டினான். காட்டில் வசிக்கும் காலத்தில் துரியோதனன் முதலியோரை விடுவிக்க கந்தர்வர்களோடு போரிட்டான். யுதிஷ்டிரரைப் பற்றிக் கூறிய கட்டுரையில் அந்நிகழ்ச்சி குறிப்பிடப்பட்டுள்ளது. இதற்குப் பிறகு பன்னிரண்டு ஆண்டு காலம் வனவாசம் செய்த பின்னர், ஓராண்டு காலம் தலைமறைவாக இருக்கும் பொருட்டு, பாண்டவர்கள் விராட தேசத்து அரசனின் இல்லத்தில் வசிக்கத் தொடங்கினர். அச்சமயத்தில் பாண்டவர்கள் இருக்கும் இடத்தைத் தெரிந்து கொள்வதற்காக, துரியோதனன் விராட நகரத்தின் மீது படையெடுத்தான். பீஷ்மர், கர்ணன், கிருபர், அசுவத்தாமா முதலிய எல்லா முக்கியமான வீரர்களும் அவனுடன் இருந்தனர். இவர்கள் விராட தேசத்து அரசனுடைய அறுபதாயிரம் பசுக்களைச் சுற்றி வளைத்துப் பிடித்துக் கவர்ந்து சென்றனர். அப்போது விராட தேசத்து இளவரசன் உத்தரன் பிருஹன்னளையாக இருந்த அர்ஜுனனைச் சாரதியாக அமர்த்திக் கொண்டு, அவர்களைத் தடுத்து நிறுத்தச் சென்றான். கௌரவர்களுடைய பெரிய படையைப் பார்த்ததுதான் தாமதம், உத்தரன் பயத்தால் நடுங்கிச் செயலிழந்தான். அவன் தேரிலிருந்து கீழே இறங்கித் தப்பி ஓட முயன்றான். பிருஹன்னளை (அர்ஜுனன்) அவனைப் பிடித்து அறிவுரை கூறி, அவனைச் சாரதியாக்கித் தாமே போர் செய்தான். கர்ணன், கிருபர், துரோணர், அசுவத்தாமா, துரியோதனன் ஆகியோரை ஒவ்வொருவராகத் தோற்கடித்தான். பீஷ்மரையும் மூர்ச்சையடையச் செய்தான். இதன் பிறகு, பீஷ்மர், துரியோதனன், கர்ணன், துச்சாதனன், விவிம்சதி, துரோணாசார்யர், அசுவத்தாமா, கிருபாசார்யர் ஆகிய எல்லா மகாரதிகளும் ஒன்றுசேர்ந்து அர்ஜுனனைத் தாக்கினர். அவர்கள் அர்ஜுனனைச் சுற்றி வளைத்துக் கொண்டனர். ஆனால், அர்ஜுனன் இடைவிடாமல் அம்பு மழை பொழியவே, அவர்கள் நிலைகுலைந்தனர். கடைசியில் அர்ஜுனன் ஸம்மோஹன அஸ்திரத்தைப் பிரயோகம் செய்தான். அதன் விளைவாக கௌரவர் அனைவரும் சுயநினைவை இழந்தனர். அவர்களுடைய கைகளிலிருந்து அஸ்திரங்கள் கீழே விழுந்தன. அந்தச் சமயத்தில் அர்ஜுனன் விரும்பியிருந்தால், இவர்கள் அனைவரையும் எளிதாகவே கொன்றிருக்க முடியும். ஆனால், அர்ஜுனன் இவற்றிற்கெல்லாம் மேற்பட்டவன். நினைவு திரும்பியதும் பீஷ்மரின் அறிவுரையின்படி, பசுக்களை விடுவித்துத் தங்கள் நாட்டிற்குத் திரும்பிச் செல்வதே நன்மை பயக்கக்கூடியது என்று கௌரவர்கள் உணர்ந்தனர். வெற்றி முழக்கம் செய்து கொண்டு அர்ஜுனன் நகரத்திற்குத் திரும்பினான். இவ்விதமாக விராட தேசத்தின் பசுக்களைக் காப்பாற்றியதோடு அல்லாமல், விராட மன்னனது கௌரவத்தையும் காப்பாற்றி, தங்களுக்குப் புகல் அளித்தவரிடம் பட்டிருந்த நன்றிக்கடனைப் பன்மடங்கு அதிகமாகத் திருப்பியளித்துத் தீர்த்தான். அர்ஜுனனது நன்றியறிதல் வாழ்க!</p>
<p class="Text">மகாபாரதப் போரில் அர்ஜுனன் ஒரு முக்கியமான பாத்திரம். பாண்டவர்களின் படையில் முக்கியமான படைத்தலைவனும் இவனேதான். பகவான் ஸ்ரீகிருஷ்ணன் அர்ஜுனனது தேரைச் செலுத்தச் சம்மதித்தார். பீஷ்மர், துரோணர், கர்ணன், அசுவத்தாமா முதலிய வெல்ல முடியாத போர் வீரர்களுடன் மோதுவது என்பதே அர்ஜுனனது செயல். ஜயத்ரதனின் வதம் நிகழ்ந்த நாளில் அர்ஜுனன் காட்டிய பராக்கிரமமும் வில்திறமையும் அவனுக்கே உரியன. அர்ஜுனனது பயங்கரமான சபதத்தைக் கேட்ட கௌரவர்கள், படைகள் எல்லாவற்றுக்கும் பின்னால் ஜயத்ரதனை மறைத்து நிறுத்தி வைத்தனர். அர்ஜுனன் பல ‘அக்ஷௌஹிணீ’ சேனைகளுக்கிடையே படைகளைப் பிளந்து பாதை ஏற்படுத்திக் கொண்டு மிக விரைவாகவும், அடக்க முடியாத உற்சாகத்துடனும், தமது லட்சியத்தை நோக்கிச் சென்று கொண்டிருந்தான். பகைவர் படையில் இருந்த ஆயிரக்கணக்கான வீரர்கள், யானைகள், குதிரைகள் ஆகியவை வீண்போகாத இவனுடைய அம்புகளுக்கு இரையாகின. தேரிலிருந்து கொண்டே இரண்டு மைல் தூரம் வரை எதிரிப் படைகளை அழித்துக் கொண்டு முன்னேறினான். இதற்குள் மாலை நேரம் நெருங்கிக் கொண்டிருந்தது. அம்புகள் இவனுடைய குதிரைகள் மீது பதிந்திருந்ததால், அவை வலியால் துன்புற்றும், மிகுந்த உழைப்பினால் களைத்தும் இருந்தன. மேலும் பசியும் தாகமும் அவற்றை வருத்திக் கொண்டிருந்தன. அர்ஜுனன் ஸ்ரீகிருஷ்ணனிடம், “தேரிலிருந்து குதிரைகளை அவிழ்த்துவிட்டு, அவற்றின் மீதுள்ள அம்புகளை வெளியே எடுத்து விடுங்கள். அதுவரை கௌரவர்களது படையைத் தடுத்து நிறுத்திக் கொண்டே இருப்பேன்” என்றான். இவ்வாறு சொல்லிவிட்டு அர்ஜுனன் தேரிலிருந்து இறங்கிவிட்டான். மிகுந்த கவனத்துடன் வில்லை எடுத்துக் கொண்டு அசையாமல் உறுதியாக நின்று கொண்டான். அச்சமயமே இவனைத் தோற்கடிப்பதற்கான தகுந்த தருணம் என்று கருதிய எதிரிப்படை வீரர்கள் அனைவரும் ஒன்றுகூடி இவனைச் சூழ்ந்து கொண்டனர். விதவிதமான அம்புகளாலும் சஸ்திரங்களாலும் இவனை மூடி மறைத்தனர். ஆனால், வீரனான அர்ஜுனன் அவர்களுடைய அஸ்திரங்களைத் தம்முடைய அஸ்திரங்களால் தடுத்து நிறுத்தி, பதிலுக்குப் பதில் அவர்கள் அனைவரையும் தம்முடைய பாணங்களால் மறைத்துவிட்டான். இச்சமயத்தில் ஸ்ரீகிருஷ்ணன் குதிரைகள் தாகத்தால்  துடித்துக்  கொண்டிருக்கின்றன  என்றும், அருகில் நீர்நிலை எதுவும் இல்லை என்றும் கூறினார். உடனே, அர்ஜுனன் அஸ்திரங்களால் பூமியைப் பிளந்து குதிரைகள் தண்ணீர் குடிப்பதற்கான அழகான குளத்தை உண்டாக்கினான். இது மட்டுமல்லாமல் அக்குளத்தின் மீது பாணங்களால் ஆன ஒரு வீட்டையும் அமைத்தான். இதுவரை யாருக்குமே அரிதானதும், இப்போது அர்ஜுனனால் காட்டப்பட்டதுமான அற்புத பராக்கிரமத்தைக் கண்ட சித்தர்கள், சாரணர்கள், படைவீரர்கள் யாவரும் ஆச்சரியம் அடைந்தனர். “நன்று, நன்று” என்று கோஷமிட்டனர். எல்லாவற்றையும் விட ஆச்சரியமான விஷயம் என்னவென்றால், மிகச்சிறந்த மகாரதிகள் கூட தரையில் நிற்கும் அர்ஜுனனைப் பின்னடையச் செய்ய முடியவில்லை. இதற்குள் ஸ்ரீகிருஷ்ணன் விரைவாகக் குதிரைகளின் மீது பாய்ந்திருந்த அம்புகளை வெளியே எடுத்து, குதிரைகளைத் தேய்த்துக் குளிப்பாட்டி, பிடித்துவிட்டு, நீர் அருந்தச் செய்து, தீனி கொடுத்து, பிறகு (களைப்பு நீங்குவதற்காகத்) தரையில் படுக்கச் செய்து, அவற்றைத் தேரில் பூட்டினார். அர்ஜுனன் ஜயத்ரதன் அருகே சென்றடைந்தபோது, அவனை எதிர்த்து எட்டு மகாரதிகள் போர் தொடுத்தனர். துரியோதனன், தன்னுடைய சகோதரியின் கணவன் ஜயத்ரதனைக் காப்பாற்றும் பொருட்டு, அவனைச் சுற்றிலும் போர் வீரர்களை நிறுத்தினான். இவர்கள் எல்லோரையும் எதிர்த்து சமாளித்துக் கொண்டே, அர்ஜுனன் முன்னேறிக் கொண்டிருந்தான். இவனது வேகமான கதியை யாராலும் தடுக்க முடியவில்லை. ஸ்ரீகிருஷ்ணனது கிருபையால், சூரியன் மறைவதற்குள் ஜயத்ரதனை வஜ்ராயுதம் போன்ற தம்முடைய பாணங்களுக்கு இரையாக்கினார். ஸ்ரீகிருஷ்ணன் கூறியவாறே அவன் தலை குருக்ஷேத்திரத்திற்கு வெளியே சென்று அவனுடைய தந்தையின் மடியில் விழுமாறு, அவ்வளவு சாதுர்யமாக பாணம் எய்தான். இவ்விதம் ஸ்ரீகிருஷ்ணனது உதவியால், ஆதவன் மறைவதற்குள் ஜயத்ரதனைக் கொன்று, அர்ஜுனன் தமது சபதத்தை நிறைவேற்றினார்.</p>
<p class="Text">அர்ஜுனன் உலகையே வென்ற வீரனாகவும், ஈடு இணையற்ற வில்லாளியாகவும் இருந்ததோடல்லாமல், கொடுத்த வாக்கைக் காப்பாற்றுபவனாகவும், நன்னடத்தை உள்ளவனாகவும், தர்மாத்மாவாகவும், புலன்களை வெற்றி கொண்டவனாகவும் விளங்கினான். இந்திரப்பிரஸ்தத்தில் பாண்டவர்கள் அரசாட்சி செய்தபோது, கொள்ளைக்காரன் ஒருவன் ஓர் அந்தணருடைய பசுக்களைக் கவர்ந்து கொண்டு ஓடிவிட்டான். அந்தணர் கூறிய முறையீட்டை அர்ஜுனன் கேட்டான். பசுக்களைக் கொண்டு வந்து தருவதாக உறுதிமொழி அளித்தான். ஆனால், அவனுடைய தமையனார் யுதிஷ்டிரர் திரௌபதியுடன் தனிமையில் இருந்த இடத்தில் அவனுடைய அஸ்திரங்கள் இருந்தன. முதலிலேயே ஐந்து சகோதரர்களும் தங்களுக்குள், ‘தங்களில் ஒருவருடன் திரௌபதி தனிமையில் இருக்கும்போது, வேறொரு சகோதரன் அந்த அறைக்குள் பிரவேசித்தால், அவன் பிரம்மசரிய விரதம் மேற்கொண்டு பன்னிரண்டு ஆண்டுகள் காட்டில் வாழ வேண்டும்’ என்ற ஒரு நியமம் ஏற்படுத்திக் கொண்டிருந்தனர். என்ன செய்வது? என்று அறியாமல், அர்ஜுனன் குழப்பத்தில் இருந்தான். அந்தணருடைய பசுக்களைக் காப்பாற்றவில்லையென்றால் க்ஷத்திரிய தர்மத்திலிருந்து நழுவியதாகும். அஸ்திரங்களை எடுப்பதற்காக அறைக்குள் பிரவேசித்தால், நியமத்தை மீறிய குற்றம் ஏற்படும். கடைசியில், நியமத்தை மீறியாவது அந்தணருடைய பசுக்களை மீட்டுத் தரவேண்டுமென்று தீர்மானித்தான். ‘நியமத்தை மீறுவதால் செய்ய வேண்டிய பிராயச்சித்தம் எவ்வளவு கடினமாக இருந்தாலும் சரி, உயிரே போனாலும் சரி, அந்தணருடைய பசுக்களைக் காப்பாற்றி, குற்றம் இழைத்தவனுக்கு தண்டனை அளிக்க வேண்டியது எனது தர்மம். இந்த தர்மத்தைக் காப்பாற்றுவது, என் உயிரைக் காப்பாற்றிக் கொள்வதைவிட அதிக முக்கியமானது.’ தர்மத்தில் அர்ஜுனன் கொண்டிருந்த ஈடுபாடு இவ்வளவு புனிதமானது.</p>
<p class="Text">அர்ஜுனன், மௌனமாக யுதிஷ்டிரர் இருந்த அறையில் நுழைந்து, அஸ்திரங்களை எடுத்துக் கொண்டு வெளியே வந்தான். உடனே கொள்ளைக்காரர்களைத் துரத்திப் பிடித்து, அந்தணருடைய பசுக்களை மீட்டுக் கொண்டு வந்தான். அங்கிருந்து திரும்பி வந்து நியமத்தை மீறிய குற்றத்திற்குப் பிராயச்சித்தமாக, வனம் செல்வதற்குத் தமையனாரிடம் அனுமதி வேண்டினான். அப்போது யுதிஷ்டிரர், “அண்ணன் தன்னுடைய மனைவியுடன் அமர்ந்திருக்கும்போது, தம்பி அந்த இடத்திற்கு வருவது குற்றமன்று. அப்படியே அதைக் குற்றம் என்று கருதினாலும், அது எனக்கு இழைக்கப்பட்ட குற்றமேயாகும். எனது சொந்த விருப்பத்தின்படி, அக்குற்றத்தைப் பொறுத்தருள்கிறேன். தர்மத்தைக் காப்பாற்றவே நீ நியமத்தை மீற வேண்டியதாயிற்று. ஆகவே, வனம் செல்ல வேண்டிய அவசியம் இல்லை” என்று விளக்கினார். நியமத்தை மீறிய குற்றத்திற்கான பிராயச்சித்தத்தைச் செய்யாமல் தப்புவதற்கு ஒரு நல்ல வாய்ப்பு ஏற்பட்டது. வேறு யாராவது இருந்தால், இந்தச் சந்தர்ப்பத்தைக் கை நழுவ விடமாட்டார். இந்நாட்களில் சட்டத்தின் பிடியிலிருந்து தப்புவதற்கும் சட்டத்தின் உதவியையே நாடுவது தகுந்தது என்றே எண்ணுகிறார்கள். ஆனால், ஏதோ சாக்குப்போக்கு சொல்லித் தண்டனையிலிருந்து தப்ப அர்ஜுனன் விரும்பவில்லை. யுதிஷ்டிரர் எவ்வளவோ எடுத்துக் கூறியும் கொடுத்த வாக்கைக் காப்பாற்றுவதற்காக, நியமத்தைக் கடைப்பிடிப்பது அவசியம் என்று எண்ணினான். வனவாச தீட்சை எடுத்துக் கொண்டு அங்கிருந்து சென்றுவிட்டான். நியமத்தைக் காப்பாற்றும் குணமும், கொடுத்த வாக்கைக் காப்பாற்றும் குணமும் சீரியதன்றோ!</p>
<p class="Text para-style-override-2">இந்திரபுரியில் வசித்து அஸ்திர வித்தையையும், காந்தர்வ வித்தையையும் அர்ஜுனன் கற்றுக் கொண்டிருந்த போது, ஒருநாள் இரவு அவனுக்குப் பணிவிடை செய்வதற்காக, அங்கு இருந்த பேரழகு வாய்ந்த அப்சரப் பெண்ணான ஊர்வசியை இந்திரன் அனுப்பி வைத்தான். அன்று அவையில் அர்ஜுனன் ஊர்வசியையே கண்கள் இமைக்காமல் பார்த்துக் கொண்டிருந்ததை இந்திரன் கவனித்துவிட்டான். அர்ஜுனனுடைய அழகையும் குணங்களையும் கண்டு ஊர்வசி ஏற்கனவே மயங்கி இருந்தாள். இந்திரனின் ஆணையைப் பெற்று, அவள் நன்கு அலங்கரித்துக் கொண்டு அர்ஜுனனிடம் சென்றாள். இரவில் தனியாக, எந்தவிதமான தயக்கமுமின்றி ஊர்வசி தம்மிடம் வருவதைக் கண்ட அர்ஜுனன் வியப்படைந்தான். நற்பண்பாளரான அவன் கண்களை மூடிக் கொண்டான். ஊர்வசியைத் தாயாகக் கருதி, அவளை வணங்கினான். இதைக் கண்ட ஊர்வசி வியப்படைந்தாள். அர்ஜுனன் இவ்வாறு நடந்து கொள்வான் என்று அவள் எதிர்பார்க்கவில்லை. அவள் வெளிப்படையாகவே அர்ஜுனனிடம் தான் கொண்டிருந்த இச்சையைக் கூறினாள். இப்போது வெட்கத்தினால் அர்ஜுனன் பூமியில் புதைந்தது போல் ஆனான். இரு கைகளாலும் காதுகளைப் பொத்திக் கொண்டு அவன் கூறினான்—— “அம்மா! நீங்கள் என்ன சொல்கிறீர்கள்? அன்னையே! நீங்கள் என் குரு பத்தினிக்குச் சமமானவர். தேவசபையில் கண்களை இமைக்காமல் தங்களையே நான் பார்த்தது உண்மைதான். ஆனால், என் மனத்தில் எந்தக் கெட்ட எண்ணமும் இல்லை. குருவம்சத்தின் தாய் இவர்தானா? என்பதைத்தான் நான் யோசித்துக் கொண்டிருந்தேன். என்னைப் பற்றி நீங்கள் தவறாக வேறு எதையும் எண்ணலாகாது. நீங்கள் மிகவும் பெரியவர். என் முன்னோர்களைப் பெற்றெடுத்த தாய். ஆகவே, என்னால் வணங்கத்தக்கவர். குந்தி, மாத்ரி, இந்திரனுடைய மனைவி சசி — இவர்கள் அனைவரும் எப்படி என் தாய்மார்களோ, அப்படியே நீங்கள் குருவம்சத்தின் தாயார். ஆகவே, என் வணக்கத்திற்குரியவர். உங்கள் கால்களில் விழுந்து வணங்குகிறேன்.”<span class="char-style-override-4">‡</span> கோபம் காரணமாக ஊர்வசியின் கண்களில் தீப்பொறி பறந்தது. அவள் அர்ஜுனனுக்குச் சாபம் கொடுத்தாள்—— “இந்திரனின் ஆணையை மேற்கொண்டு காமவேகம் நிறைந்தவளாய் உன்னிடம் வந்தேன். ஆனால், நீ என் காதலைப் புறக்கணித்துவிட்டாய். ஆகவே, பெண்களுக்கிடையே நாட்டியம் கற்றுக் கொடுப்பவனாகி வாழக்கடவது; மக்கள் உன்னை ‘அலி’ என்று அழைப்பர்.” ஊர்வசியின் சாபத்தை அர்ஜுனன் உவகையுடன் ஏற்றுக் கொண்டான். ஆனால், தர்மத்தைத் துறக்கவில்லை. தனியாக இருந்தபோது, தன் விருப்பப்படியே வந்த ஊர்வசி போன்ற உவமையற்ற அழகுடைய பெண்ணின் காதலைப் புறக்கணிப்பது என்பது அர்ஜுனனால்தான் இயலும். புலன்களை வெற்றிகொள்ளும் பண்பே, நீ வாழ்க! இந்திரனுக்கு இந்த விஷயம் தெரிந்ததும், அவன் அர்ஜுனனை அழைத்து, அவனது முதுகைத் தட்டிக் கொடுத்துவிட்டுச் சொன்னான்—— “குழந்தாய்! உன்னைப் போன்ற மகனை அடைந்த உன் அன்னை குந்தி பேறு பெற்றவள். உன் தைரியத்தின் மூலம் நீ ரிஷிகளையும் வெற்றி கொண்டிருக்கிறாய். நீ எவ்விதமான கவலையும் பட வேண்டாம். ஊர்வசியால் கொடுக்கப்பட்ட சாபம் உனக்கு ஒரு வரதானமாக ஆகப் போகிறது. பதின்மூன்றாம் ஆண்டில் நீ தலைமறைவாய் வாழும் சமயத்தில், உன்னை மறைத்துக் கொள்வதற்கு இது உதவும். இதன் பிறகு, நீ உன் ஆண்தன்மையை அடைவாய்.” ‘தர்மத்தைக் காப்பாற்றுபவனை தர்மம் காப்பாற்றும்’ என்பது முற்றிலும் உண்மையே!</p>
<p class="Shlok"><span class="char-style-override-33">‡</span> யதா<span class="char-style-override-30">2</span> குந்தீ ச மாத்<span class="char-style-override-30">3</span>ரீ ச ஶசீ சைவ மமாநகே<span class="char-style-override-30">4</span> ।</p>
<p class="Shlok">ததா<span class="char-style-override-30">2</span> ச வம்ஶஜநநீ த்வம் ஹி மே<span class="char-style-override-34">ऽ</span>த்<span class="char-style-override-30">3</span>ய க<span class="char-style-override-30">3</span>ரீயஸீ ॥</p>
<p class="Shlok">க<span class="char-style-override-30">3</span>ச்ச<span class="char-style-override-30">2</span> மூர்த்<span class="char-style-override-30">4</span>நா ப்ரபந்நோ<span class="char-style-override-34">ऽ</span>ஸ்மி பாதெ<span class="char-style-override-30">3</span>ள தே வரவர்ணிநி ।</p>
<p class="Shlok">த்வம் ஹி மே மாத்ரு॒வத் பூஜ்யா ரக்ஷ்யோ<span class="char-style-override-34">ऽ</span>ஹம் புத்ரவத்த்வயா ॥</p>
<p class="Shlok-Right para-style-override-10">(வநபர்வம் 46/46,47)</p>
<p class="Text">விராட நகரத்தில் அஞ்ஞாதவாச காலம் முடிவு பெற்ற பின்னர், விராடதேச அரசனின் முன் தங்களை வெளிப்படுத்திக் கொண்டனர், பாண்டவர்கள். அப்போது செய்ந்நன்றி காட்டும் முறையில் தன்னுடைய மகள் உத்தரையை அர்ஜுனனுக்குத் திருமணம் செய்து கொடுக்க விராடன் விரும்பினான். ஆனால், அர்ஜுனன் இதை ஏற்றுக் கொள்ளவில்லை. அவன் கூறினான்—— “அரசே! நீண்ட காலம் நான் உங்களது அந்தப்புரத்தில் வசித்திருக்கிறேன். தனிமையிலும் சரி, பலர் முன்னிலையிலும் சரி, உங்கள் மகளை என் மகளாகவே பாவித்துள்ளேன். அவளும் என்னிடம் தந்தை போன்றே நம்பிக்கை வைத்திருக்கிறாள். அவள் முன்பு நான் நடனமாடியிருக்கிறேன். அவளுக்கு சங்கீதமும் கற்றுக் கொடுத்திருக்கிறேன். ஆகவே, அவள் என்னிடம் அதிக அன்பு வைத்திருக்கிறாள். ஆனால், என்னை குரு என்று எண்ணி வருகிறாள். அவள் வயது வந்தவள். ஓராண்டுக் காலம் அவளோடு இருக்கும்படி நேர்ந்தது. உங்களுக்கோ அல்லது மற்றவருக்கோ எங்களைப் பற்றிக் காரணமற்ற சந்தேகம் ஏற்படக்கூடாது. ஆகவே, அவளை என் மருமகளாக ஏற்றுக் கொள்கிறேன். இப்படிச் செய்வதால்தான் எங்கள் இருவருடைய நடத்தை தூய்மையானது என்று கொள்வார்கள்.” அனைவரும் அர்ஜுனனது புனிதமான இந்த எண்ணத்தைப் பாராட்டினார்கள். உத்தரை, அபிமன்யுவுக்கு மணம் செய்து கொடுக்கப்பட்டாள். அர்ஜுனனைப் போன்ற சிறந்த புலனடக்கம் உள்ளவர்களால்தான் இவ்வாறு ஓராண்டு காலம் வரை திருமணமாகாத யுவதியுடன் நெருக்கமான தொடர்பு கொண்டிருந்த போதும், தன்னைப் பாதிக்கப்படாமல் காப்பாற்றிக் கொள்ளமுடியும். அவர்களுடைய எண்ணமும் அவளது விஷயத்தில் தூய்மை கெடாமல் இருப்பதும் சாத்தியமாகும். வயது வந்த மாணவ—மாணவிகளுக்குப் போதிக்கும் ஆசிரியர்கள் இதிலிருந்து படிப்பினை பெற வேண்டும்.</p>
<p class="Text">இரவில் உறங்கிக் கொண்டிருந்த பாண்டவர்களுடைய புதல்வர்களையும், திருஷ்டத்யும்னனையும் கொன்றுவிட்டு, அசுவத்தாமா கங்கைக்கரைக்குப் போய் அமர்ந்து கொண்டான். இக்கொடிய செயலை அறிந்து கொண்ட அர்ஜுனனும் பீமனும் பழிக்குப் பழி வாங்குவதற்காக அவனைத் தேடிச் சென்றனர். பீமனும் அர்ஜுனனும் வருவதைக் கண்ட அசுவத்தாமா பயந்துபோய் அவர்களிடமிருந்து தப்புவதற்கு வழியொன்றும் காணாமல் பிரும்மாஸ்திரத்தைப் பிரயோகம் செய்தான். சிறிது நேரத்திற்குள் ஊழித்தீயைப் போன்ற நெருப்பு நாற்புறங்களிலும் பரவத் தொடங்கியது. அத்தீயை அணைப்பதற்காக அர்ஜுனனும் பிரும்மாஸ்திரத்தைப் பிரயோகம் செய்தான். ஏனெனில், பிரும்மாஸ்திரத்தைப் பிரும்மாஸ்திரத்தைக் கொண்டுதான் அடக்க முடியும். இரண்டு பிரும்மாஸ்திரங்களும் மோதிக் கொண்டதால் பெரிய சப்தம் ஏற்பட்டது. ஆயிரக்கணக்கான தீப்பொறிகள் கீழே விழுந்தன. எல்லாப் பிராணிகளுக்கும் மிகுந்த பயம் ஏற்பட்டது. இந்த பயங்கரக் காட்சியைக் கண்ட தேவரிஷி நாரதரும், மகரிஷி வியாசரும் அங்கே எழுந்தருளினார்கள். இரண்டு வீரர்களையும் சமாதானப்படுத்தினார்கள். இந்த இரு மகான்களது சொல்லைக் கேட்டதும், உடனே அர்ஜுனன் பிரும்மாஸ்திரத்தைத் திரும்பப் பெற்றுக் கொண்டான். அசுவத்தாமாவின் பிரும்மாஸ்திரத்தைச் சாந்தப்படுத்துவதற்காகவே அர்ஜுனன் அதை விடுத்தான். பிரும்மாஸ்திரத்தின் மகிமை என்னவென்றால், அதை ஒருமுறை எய்தபிறகு, அதைத் திரும்பப் பெறுவது மிகவும் கடினமான செயல். பிரம்மசரியம் உடையவனே அதைத் திரும்பப் பெற வல்லமை வாய்ந்தவன். அந்த இரண்டு மகான்களைக் கண்டதும், அசுவத்தாமா பிரும்மாஸ்திரத்தைத் திரும்பப் பெற பெருமுயற்சி செய்தான். அவனிடம் புலனடக்கம் இல்லாததால் அவனால் அதைத் திரும்பப் பெற முடியவில்லை. இறுதியில் வியாசர் கூறிய யோசனையின்படி அந்த அஸ்திரத்தை உத்தரையின் கர்ப்பத்தில் செலுத்தினான். அக்குழந்தை இறந்து பிறந்தது. ஆனால், பகவான் ஸ்ரீகிருஷ்ணன் திரும்பவும் அக்குழந்தையை உயிர்பெறச் செய்தார். இவ்வாறு அர்ஜுனனிடத்தில் சிறந்த வீரம், அஸ்திர ஞானம், புலனடக்கம் ஆகிய குணங்கள் ஒருங்கே அமைந்திருந்தன.</p>
<p class="Text">அர்ஜுனனது வாழ்க்கை திவ்யமானது. அவனது வாழ்க்கையை நாம் எவ்வளவுக்கெவ்வளவு ஆராய்கிறோமோ, அவ்வளவுக்கு அவ்வளவு சிறந்த லட்சியங்களோடும், படிப்பினையோடு கூடியதாகவும் இருப்பது தெரிய வருகிறது.</p>
<p class="Book-End-Line para-style-override-4"><span class="char-style-override-35">* * * * *</span><span></span></p>


<p class="Page-Break"> </p>
<p class="Heading" id="toc_marker-8">5. குந்திதேவி</p>
<p class="Text">தேவி குந்தி ஒரு லட்சியப் பெண்மணி. இவர் மகாத்மாக்களான பாண்டவர்களின் தாயார். பகவான் ஸ்ரீகிருஷ்ணனின் அத்தை. இவர் வசுதேவரின் சகோதரி. ‘குந்திபோஜன்’ என்ற அரசனுக்கு வளர்ப்பு மகளாகத் தரப்பட்டவர். முதலில் அவருக்கு ‘பிருதை’ என்ற பெயர் இருந்தது. ஆனால், குந்திபோஜனால் வளர்க்கப்பட்டதால், ‘குந்தி’ என்ற பெயரால் அதிகம் பிரசித்தி அடைந்தார். சிறுவயது முதல் அவரிடம் நல்லொழுக்கம், நன்னடத்தை, அடக்கம், பக்தி ஆகியவை நிறைந்து விளங்கின. குந்திபோஜ மன்னரின் இருப்பிடத்திற்கு ஒருமுறை தேஜஸ் நிரம்பிய அந்தணர் ஒருவர் அதிதியாக வந்தார். அவருக்குப் பணிவிடை செய்யும் பொறுப்பு குந்தியிடம் ஒப்படைக்கப்பட்டது. குந்திக்கு அந்தணர்கள் மீது மிகுந்த பக்தி இருந்தது. அரசரின் மகளாக இருந்த பிருதை சோம்பலையும் தற்பெருமையையும் விட்டு அந்தணப் பெரியவரின் சேவையில் முழு மனத்துடன் ஈடுபட்டாள். தூய உள்ளத்தோடு சேவை செய்து அந்தப் பெரியவரை முழுமையாக மகிழ்ச்சியடையச் செய்தாள். அந்தணப் பெரியவரின் நடத்தையோ எளிதில் புரியாததாக இருந்தது. தாம் வரும் சமயத்தை முன்பே சொல்லாமல் சில நாட்கள் அவர் வருவார்; சில சமயம் வருவதே இல்லை; வேறு ஒரு சமயம் அவர் சாப்பிட விரும்பும் பொருள் கிடைப்பது அரிதாக இருக்கும். ஆயினும் பிருதை பணிகள் அனைத்தையும் நல்ல முறையில் செய்தாள். அவருக்கென்று முன்பே அப்பொருள் தயாரிக்கப்பட்டு இருந்தது என்று எண்ணும்படியாகவே பிருதை ஏற்பாடு செய்தாள். அவளுடைய நல்லொழுக்கமும் அடக்கமும் அந்தணருக்கு மிகுந்த மகிழ்ச்சியை அளித்தன. அந்தணருக்குச் சிறுவயதில் செய்த இந்தப் பணிவிடை குந்திக்கு மிகவும் நன்மை பயப்பதாக அமைந்தது. இது அவருடைய வாழ்க்கையில் அடக்கம், நல்லொழுக்கம், தியாகம், சேவை மனப்பான்மை ஆகிய குணங்கள் வளர்ச்சியடையக் காரணமாக இருந்தது. எதிர்காலத்தில் இக்குணங்கள் இவரிடத்தில் அற்புதமான முறையில் மலர்ந்தன. பயனில் பற்றில்லாத பண்பு (நிஷ்காம பாவம்) குந்தியிடம் சிறுவயதில் இருந்தே இருந்தது. அந்தணரின் பணிவிடையில் தீவிரமாகவும் ஊக்கத்துடனும் அவள் ஈடுபட்டு ஓர் ஆண்டு கழிந்தது. சேவை செய்யும் வழிமுறையை முழுமையாகக் கற்றாள். துருவித் துருவித் தேடிப் பார்த்தாலும் இவளுடைய பணிவிடையில் ஒரு சிறு தவறுகூட அந்தணருக்குக் கிடைக்கவில்லை. இவளிடத்தில் அவருக்கு மிகுந்த மகிழ்ச்சி ஏற்பட்டது. அவர்—— “மகளே! உன்னுடைய பணிவிடையால் நான் மனமகிழ்ச்சி அடைந்தேன்; என்னிடமிருந்து ஏதாவது வரத்தைப் பெற்றுக் கொள்” என்றார். குந்தியோ அந்தணருக்கு மிகவும் அழகாகப் பதிலுரைத்தாள். ஸ்ரீகிருஷ்ணனின் அத்தை என்பதாலும், எதிர்காலத்தில் பாண்டவர்களின் தாயாகப் போகிறவள் என்பதாலும் இந்த பதில் அவளுக்கு ஏற்றதாகவே அமைந்தது. குந்தி, “பெரியோய்! நீங்களும் என் தந்தையும் என்னிடம் அன்போடு இருக்கின்றீர்கள். என்னுடைய அனைத்துச் செயல்களும் இதனால் பலனடைந்துவிட்டன. எனவே, வரத்திற்கு எத்தகைய அவசியமும் இல்லை” என்று கூறினாள். சின்னஞ்சிறு சிறுமியான குந்தியின் மனத்தில் இத்தகைய சேவை மனப்பான்மையும், பயன் கருதாது செயலாற்றும் பண்பும் ஒருங்கே காணப்படுவது முத்தும் வைரமும் ஒன்றுசேருவது போன்றதாகும். பயனை எதிர்பாராது சேவை செய்யும் குந்தியின் இம்மனப்பான்மையை, நம்நாட்டு சிறுமிகள் தங்களுக்கு ஓர் எடுத்துக்காட்டாகக் கொண்டு படிப்பினை பெறவேண்டும். விருந்தோம்பல் நமது சமுதாய வாழ்வின் உயிராக இருந்து வருகிறது. இக்கல்வி பாரதவாசிகளுக்குச் சிறுவயதில் இருந்தே கிடைத்து வந்துள்ளது. எந்தச் சேவை மகிழ்ச்சியோடு செய்யப்படுகின்றதோ, எதில் கடினமோ, சலிப்போ வெளிப்படவில்லையோ, எதற்குப் பதிலாக எதையும் எதிர்பார்க்கவில்லையோ, அத்தகைய சேவைதான் மெய்யானது; சத்துவகுணம் நிரம்பியது. தற்போது காணப்படும் பணவிடைகளில் இந்த இரண்டு குணங்களும் அநேகமாகக் காணப்படுவதில்லை. மனமகிழ்வோடும், பயனில் பற்றில்லா பாவனையுடனும் செய்யப்படும் பணிவிடையே நன்மைகள் தரக்கூடிய சிறந்த நெறியாகும். நிற்க.</p>
<p class="Text">குந்தி எந்த ஒரு வரத்தையும் விரும்பாவிட்டாலும், தேவதைகளை வரவழைக்கும் மந்திரத்தைத் தம்மிடமிருந்து பெற்றுக் கொள்ளுமாறு அந்தணர் கூறினார். குந்திக்கு ஏதாவது தந்து விட்டுச் செல்ல வேண்டும் என்றே அவர் விரும்பினார். அவரது பெருமைக்குக் குறைவு நேர்ந்துவிடும் என்ற அச்சத்தால் குந்தி அவர் கூறியதை மறுக்கவில்லை. அப்போது அவர் அதர்வண வேதத்தின் தலைசிறந்த மந்திரங்களை உபதேசம் செய்துவிட்டு, “இந்த மந்திரங்களின் பலத்தால் நீ எந்த தேவதையை அழைக்கிறாயோ, அந்த தேவதை உனக்குக் கட்டுப்படும்” என்று கூறினார். இதைக் கூறியபின் அந்தணர் மறைந்துவிட்டார். அவர் வேறு யாரும் இல்லை; கடும் தவம் செய்த துர்வாச மகரிஷிதான்! அவர் அளித்த மந்திரத்தின் சக்தியினால் பிற்காலத்தில் யமதர்மராஜன் முதலிய தேவதைகள் மூலம் குந்தி யுதிஷ்டிரன் முதலியவர்களை மகன்களாக அடைய முடிந்தது.</p>
<p class="Text">மகாராஜா பாண்டுவுக்கும் குந்திக்கும் திருமணம் நடந்தது. மகாராஜா பாண்டு சிறந்த தர்மாத்மா. ஒரு முறை அவர் செய்த தவறால் மான் வடிவில் இருந்த கிந்தம முனிவர் இறக்க நேரிட்டது. இந்த நிகழ்ச்சியால் பாண்டுவின் மனத்தில் துயரமும் இன்பத்தில் நாட்டமின்மையும் தோன்றின. அவர் எல்லாவற்றையும் தியாகம் செய்துவிட்டு வனத்திற்குச் செல்ல தீர்மானித்தார். குந்திதேவி பதிபக்தி மிக்கவர். அவரும் கணவனைப் பின்பற்றி, புலன்களை அடக்கி, காமசுகங்களை உதறித் தள்ளி, வனத்தில் வசிக்கத் தீர்மானம் செய்தார். அன்றிலிருந்து இவர் வாழ்க்கை முடியும்வரை பிரம்மசரிய விரதத்தை நியமப்படி காத்து வந்தார்; மன அடக்கத்துடன் வாழ்ந்தார். குந்திதேவி கணவன் மறைந்ததும், கணவரின் இளைய மனைவியாகிய மாத்ரியிடம் குழந்தைகளைக் காக்கும் பொறுப்பை அளித்துவிட்டுக் கணவனை மரணத்திலும் அடியொற்றிச் செல்ல வேண்டும் என்று கருதினார். ஆனால், மாத்ரி இதை ஏற்கவில்லை. அவள் கூறினாள்—— “அக்கா! நான் வயதில் சிறியவள். எனவே, கணவனைப் பின்பற்றிச் செல்கின்றேன். நீங்களே என்னுடைய குழந்தைகளையும் பாதுகாத்து வரவேண்டும்.” மாத்ரியின் வார்த்தையை ஏற்று, கடைசி வரை அவளுடைய புதல்வர்களிடம் தம்முடைய புதல்வர்களைக் காட்டிலும் அதிகமான பரிவைக் காட்டினார். தன்னுடைய குழந்தைகள், சக்களத்தியின் குழந்தைகள் இவர்களை எப்படி நடத்தவேண்டும் என்ற பாடத்தை நமது தாய்மார்களும் சகோதரிகளும் குந்தியின் வாழ்க்கையிலிருந்து கற்க வேண்டும். கணவன் வாழ்ந்த வரையிலும் இவர் மாத்ரியைத் தம்முடைய தங்கையைப் போலவே நடத்தினார். மாத்ரி உடன்கட்டை ஏறிய பின்னர், அவளுடைய குழந்தைகளிடமும் ஓர் உத்தமமான தாய் எப்படி இருக்க வேண்டுமோ, அத்தகைய மனப்பான்மையையே மேற்கொண்டு வாழ்ந்தார். சகதேவனிடம் இவருக்கு விசேஷமான பாசம் இருந்தது. அவனும் இவரிடம் அதிக அன்பும் மரியாதையும் வைத்திருந்தான்.</p>
<p class="Text">கணவனது மறைவிற்குப் பின்னர் குந்திதேவியின் வாழ்க்கை துன்பமயமாகவே கழிந்தது. இவர் எதையும் நன்கு ஆலோசனை செய்பவர்; அதேபோல் தைரியம் உள்ளவர். எனவே, இவர் கஷ்டங்களைச் சிறிதும் பொருட்படுத்தவில்லை. துரியோதனனின் கொடுமைகளை மௌனமாய்ப் பொறுத்துக் கொண்டிருந்தார். அவரது இயல்பே மென்மையாகவும் இரக்கம் நிரம்பியதாகவும் இருந்தது. தமது கஷ்டத்தைச் சிறிதும் பொருட்படுத்துவதில்லை. எனினும், பிறரது கஷ்டத்தைக் காணச் சகிக்க மாட்டார். அரக்கு மாளிகையிலிருந்து தப்பி, தம்முடைய புதல்வர்களுடன் ஏகசக்கர நகரத்தில் அவர் வசித்து வந்தபோது அங்கிருந்த மக்கள் தாங்க முடியாத இக்கட்டில் இருந்தனர். அந்த நகரத்தின் அருகே பகாசுரன் என்ற அரக்கன் இருந்தான். தினந்தோறும் நகர மக்கள் அவனுக்கு ஒரு வண்டி உணவும், இரண்டு எருமைகளும் அனுப்பவேண்டி இருந்தது. இவற்றை எடுத்துச் செல்லும் மனிதனையும் அந்த அரக்கன் தின்றுவிடுவான். அங்கு வாழ்ந்தவர்களால் முறை வைத்து இந்தச் செயலைச் செய்ய வேண்டி இருந்தது. பிச்சை எடுப்பவர் வடிவில் பாண்டவர்கள் தங்கியிருந்த அந்தணர் வீட்டிற்கு இவ்வாறு ஆள் அனுப்ப வேண்டிய முறை வந்தது. அந்தணர் குடும்பத்தினரிடையே அழுகையும் கூக்குரலும் ஏற்பட்டது. இந்த விஷயத்தைக் கேட்டதும் குந்தியின் இதயம் கருணை கொண்டது. அவர் எண்ணினார்—— ‘நாம் இங்கு இருக்கும்போதே இந்த அந்தணர் குடும்பம் இன்னலுற நேர்கிறதே! இது நமக்குப் பெருத்த அவமானம். நமக்கு எவர் அடைக்கலம் கொடுத்தாரோ, அவருக்கு ஏதாவது ஒருமுறையில் உதவி செய்ய வேண்டும். சரியான சந்தர்ப்பம் வாய்க்கும்போது, உபகாரம் செய்தவர்களுக்குப் பிரதி உபகாரம் செய்யாமல் இருப்பது தர்மத்திலிருந்து வழுவுவது ஆகும். இவரது வீட்டில் நாம் வசிப்பதால், இவரது துன்பத்தில் பங்கு கொள்வது நமது கடமையாகும்.’ இங்ஙனம் ஆலோசித்து குந்தி அந்த வீட்டிற்குள் நுழைந்தார். அந்தணர் தம்முடைய மனைவி—மகள்—மகனுடன் அமர்ந்திருப்பதைக் கண்டார். அந்தணர் மனைவியிடம், “நீ நல்ல குடும்பத்தைச் சார்ந்தவள்; நற்குணம் நிரம்பியவள்; நமது குழந்தைகளின் தாய். அரக்கனிடமிருந்து எனது உயிரைக் காப்பாற்றிக் கொள்ள, உன்னை அரக்கனிடம் அனுப்பமாட்டேன்” என்று கூறினார். கணவனின் சொற்களைக் கேட்டவுடன் அவள் கூறினாள்—— “இல்லை, நானே அவனிடம் செல்வேன். மனைவிக்கு எல்லாவற்றைக் காட்டிலும் மிகச்சிறந்த கடமை யாதெனில், அவள் தனது உயிரையும் அர்ப்பணித்துக் கணவனுக்கு நன்மை செய்வதேயாகும். மேலும், கணவனுக்கு முன்பு பரலோகம் செல்வது பெண்களுக்குச் சௌபாக்கியம் ஆகும். மேலும், ஒரு பெண் கொல்லப்படக் கூடாது என்று கருதி, அந்த அரக்கன் என்னைக் கொல்லாமலும் இருக்கலாம். ஆண்மகனைக் கொல்வது என்பது விவாதத்திற்குரிய விஷயமன்று. ஆனால், பெண்ணைக் கொல்வதோ ‘சரியா, இல்லையா’ என்ற சந்தேகத்திற்கு உட்பட்டது. எனவே, என்னை அவனிடம் அனுப்புங்கள்.” தாய்—தந்தையரின் பேச்சைக் கேட்டு மகள் கூறினாள்—— “நீங்கள் ஏன் அழுகிறீர்கள்? பாருங்கள், தர்மநெறியின்படி நீங்கள் ஏதாவது ஒருநாள் என்னை விட்டு விடுவீர்கள். எனவே, இன்றே என்னை விட்டுவிட்டு, ஏன் உங்களைக் காப்பாற்றிக் கொள்ளக் கூடாது? மக்கள் தங்களுக்குக் குழந்தைப் பேறு வேண்டும் என்று ஏன் விரும்புகின்றனர்? துக்கத்திலிருந்து அவர்கள் தம்மைக் காப்பாற்றுவர் என்றுதானே!” இதைக் கேட்ட தாயும், தந்தையும் அழத் தொடங்கினர். அப்பெண்ணாலும் அழுகையை அடக்க முடியவில்லை. அனைவரும் அழுவதைக் கண்ட அந்தணரின் சிறுபாலகன் கூறினான்—— “அம்மா! அப்பா! அக்கா! அழவேண்டாம்.” பிறகு அவன் ஒரு சிறுகுச்சியை எடுத்துக் கொண்டு சிரித்தவண்ணம், “இதனால் அரக்கனைக் கொன்று விடுவேன்” என்றான். எல்லோரும் உடனே சிரித்தனர். குந்தி இவையனைத்தையும் பார்த்துவிட்டு அவர்கள் முன் சென்று கூறினார்—— “பெரியோய்! உங்களுக்கோ ஒரே மகளும், ஒரே மகனும்தான் உள்ளனர். உங்கள் அருளால் எனக்கு ஐந்து மகன்கள் இருக்கின்றனர். அரக்கனிடம் உணவை எடுத்துச் செல்ல நான் யாராவது ஒருவனை அனுப்புகின்றேன். நீங்கள் பயப்பட வேண்டாம்” என்று கூறினார். குந்திதேவியின் இச்சொற்களைக் கேட்ட அந்தணர் துணுக்குற்றுக் கூறினார்—— “தாயே! எனக்காக என்னுடைய அதிதி கொல்லப்படுவதை நான் ஏற்கமாட்டேன்.” குந்தி, “அரக்கனிடம் செல்லும் என் மகன் மிகுந்த பலசாலி; மந்திர சக்தியும் தேஜஸும் உடையவன். அவனிடம் ராட்சஸனுடைய ஜம்பம் பலிக்காது” என்று தெளிவுபடுத்திக் கூறினார். அந்தணர் குந்தியின் வார்த்தையை ஏற்றுக் கொண்டார். இந்தச் செயலை நிறைவேற்றும் பொருட்டு குந்தி பீமசேனனை அரக்கனிடம் அனுப்பி வைத்தார். பாருங்கள்! பிறரின் உயிரைக் காப்பதற்காக, தனது இதயமே வெடித்துவிடும் ஒரு செயலை நன்கு உணர்ந்து எந்தத் தாய் பலி கொடுக்க முடியும்! குந்தியின் மேலான தியாகத்தால் உலகத்தினருக்கும் சிறந்த ஒரு பாடம் கிடைத்தது என்பதைச் சொல்லவும் வேண்டுமா! எனவே, எல்லோரும் இதிலிருந்து படிப்பினை பெற வேண்டும்.</p>
<p class="Text">குந்திதேவி சத்தியத்தின் மீது கொண்டிருந்த பிடிப்பும் பின்பற்றத்தக்கதே. வேடிக்கைக்காகக்கூட அவர் பொய் பேசியது இல்லை. தவறுதலாக வாயிலிருந்து ஏதேனும் வெளிப்பட்டால்கூட அதையும் நன்கு கவனமாகக் காப்பாற்றுவார். சரித்திரத்தின் பக்கங்களைப் புரட்டிப் புரட்டிப் பார்த்தால்கூட, இது போன்று சத்தியத்தில் உறுதியாக ஒருவர் இருப்பதை வேறு எங்கும் காண இயலாது. அர்ஜுனனும் பீமனும் சுயம்வரத்தில் திரௌபதியை வென்று குந்திதேவியிடம் அழைத்து வந்தனர். “தாயே! நாங்கள் இன்று ஒரு பிச்சையைக் கொண்டு வந்துள்ளோம்” என்றனர். அப்போது அவர் கண்ணெடுத்துப் பார்க்காமல், “மகனே, ஐந்து சகோதரர்களும் ஒன்றுசேர்ந்து அதைப் பயன்படுத்திக் கொள்ளுங்கள்” என்று கூறினார். அவர்கள் ஒரு கன்னிகையைக் கொண்டு வந்துள்ளனர் என்று அறிந்ததும் பெரும் கவலையில் ஆழ்ந்தார். அவர் யோசித்தார். ‘என்னுடைய சொற்களை நான் திரும்பப் பெற்றுக் கொண்டால் பொய் கூறிய குற்றம் ஏற்படும். ஆனால், எனது சொல்லை என்னுடைய மகன்கள் பின்பற்ற வேண்டும் என்று கூறினாலோ, தொன்றுதொட்டு வந்த வரைமுறைக்குக் குறைவு ஏற்படும். ஐந்து சகோதரர்களையும் ஒரு பெண் மணம் செய்வது என்பது இதுவரை எங்கும் கண்டதும் இல்லை, கேட்டதும் இல்லை. இத்தகைய சூழ்நிலையில் என்ன செய்வது?’ என்று அறியாது இருந்தார். இறுதியில் அவர் தர்மநந்தனர் யுதிஷ்டிரனின் சம்மதத்தைக் கேட்டார். அவர் சத்தியத்தில் நிலைத்திருக்கவே ஆலோசனை கூறினார். ஆனால், துருபத மன்னனிடமிருந்து எதிர்ப்பு வந்தது. அப்போது வேதவியாசர் தோன்றி, திரௌபதியின் முற்பிறவி வரலாற்றைக் கூறி, சிவபெருமானின் வரத்தின்படி ஐந்து சகோதரர்களும் துருபத குமாரியை மணம் செய்வார்கள் என்றார். அதன்படி ஐவருடன் துருபத குமாரிக்கு விதிப்படி திருமணம் நடந்தது. சத்தியத்தில் இருந்த குந்திதேவியின் உறுதிக்கு வெற்றி கிடைத்தது. அவரது வாயில் இருந்து தற்செயலாக இத்தகைய பேச்சு வெளிப்பட்டது. அது அப்படியே நடந்தது. சத்தியத்தை உறுதியாகக் கடைப்பிடிப்பவருக்கு இங்ஙனம் நடப்பது இயலாத ஒன்றன்று.</p>
<p class="Text para-style-override-2">குந்திதேவியின் வாழ்க்கை தொடக்கத்திலிருந்து கடைசி வரையில் தியாகம் நிறைந்ததாகவும், தவமே உருவானதாகவும், பற்றற்றதாகவும் காணப்பட்டது. பாண்டவர்கள் வனவாசம் செய்தபோதும், அஞ்ஞாதவாசம் புரிந்தபோதும், அவர்களிடமிருந்து பிரிந்து தனியாக அஸ்தினாபுரத்திலேயே வசித்தார். அங்கிருந்தே தமது சகோதரன் மகனாகிய ஸ்ரீகிருஷ்ணன் மூலம் க்ஷத்திரிய தர்மத்தில் உறுதியாக நிற்க வேண்டும் என்று பாண்டவர்களுக்குச் செய்தி அனுப்பினார். விதுரன், ஸஞ்ஜயன் ஆகியோரின் கருத்தையும் குறிப்பிட்டு, மிகவும் நுட்பமான வார்த்தைகளில் செய்தி அனுப்பினார்—— “புத்திரர்களே! எந்தவொரு காரியத்திற்காக க்ஷத்திரியப் பெண்மணி குழந்தைகளைப் பெறுகிறாளோ, அதற்குரிய நேரம் தற்போது வந்துவிட்டது. நீங்கள் என்னை அவமானப்படுத்தி விடாதீர்கள்!”<span class="char-style-override-4">‡</span> மகாபாரதப் போரின் போதும் அவர் அங்கேயே இருந்தார். யுத்தம் முடிந்தது. தர்மராஜர் யுதிஷ்டிரருக்குச் சக்கரவர்த்தியாக மகுடாபிஷேகம் செய்யப்பட்டதும் ராஜமாதாவாக இருக்கும் பாக்கியம் இவருக்கு ஏற்பட்டது. ஆனால், புத்திரசோகத்தினால் துயரம் கொண்ட தம்முடைய மைத்துனருக்கும், அவர் மனைவிக்கும் சேவை செய்யும் பொறுப்பைத் தாமே ஏற்றுக் கொண்டார்.  வெறுப்பையும் தன்னலத்தையும் விலக்கி, அவர்களது சேவையில் காலத்தைக் கழித்தார். அவர்கள் இருவரும் யுதிஷ்டிரருடைய அனுமதி பெற்று வனத்திற்குச் செல்ல முற்பட்டபோதும் எதுவும் கூறாது அவர்களுடன் சேர்ந்து வனம் சென்றார். யுதிஷ்டிரரும் பிறரும் எவ்வளவு வேண்டிக் கொண்ட போதிலும் உறுதியான தீர்மானத்திலிருந்து சிறிதும் மாறவில்லை. வாழ்வு முழுவதும் கஷ்டத்தையே அனுபவித்த பின்னர், சுகம் கிடைக்கும் நாட்கள் வந்தபோது, இவர் உலக சம்பந்தமான சுகபோகங்களை உதறித் தள்ளி, சொந்த விருப்பத்தாலேயே தியாகம், தவம், சேவை நிறைந்த வாழ்க்கையை  ஏற்றுக்  கொண்டார்.  குந்திதேவியைப் போன்ற தூய ஆத்மாவிற்கு இதுதான் பொருத்தமான செயல். எந்த மைத்துனர், அவருடைய மகன்கள் மூலம் இவருக்கும் இவரது புத்திரர்களுக்கும் மருமகளுக்கும் அவமானமும் கொடுமைகளையும் தவிர வேறு எதுவும் கிட்டவில்லையோ, அந்த மைத்துனர், அவரது மனைவி ஆகியோர் நிமித்தம் இத்தகைய தியாகம் செய்வது என்பது உலகில் எங்காவது காண முடியுமா! குந்திதேவியின் ஒப்பற்ற இந்தத் தியாகத்திலிருந்து நமது தாய்மார்களும் சகோதரிகளும் இந்தப் படிப்பினையைக் கற்க வேண்டும்.</p>
<p class="Shlok"><span class="char-style-override-33">‡</span> ஏதத்<span class="char-style-override-30">3</span>த<span class="char-style-override-30">4</span>நஞ்ஜயோ வாச்யோ நித்யோத்<span class="char-style-override-30">3</span>யுக்தோ வ்ரு॒கோத<span class="char-style-override-30">3</span>ர: ॥</p>
<p class="Shlok">யத<span class="char-style-override-30">3</span>ர்த<span class="char-style-override-30">2</span>ம் க்ஷத்ரியா ஸூதே தஸ்ய காலோ<span class="char-style-override-34">ऽ</span>யமாக<span class="char-style-override-30">3</span>த: ।</p>
<p class="Shlok-Right para-style-override-10">(உத்யோகபர்வம் 137/9—10)</p>
<p class="Text">குந்திதேவி வனத்திற்குப் புறப்படும் பொழுது பீமன், “தாயே!  கடைசியில்  நீங்கள்  இப்படிச்  செய்வதாக இருந்தால், எங்கள் மூலம் வீணாக ஏன் படுகொலைகளைச் செய்வித்தீர்கள்? வனத்தில் வாழ்ந்த எங்களது தந்தையின் மரணத்திற்குப் பிறகு, எங்களை ஏன் நகரத்திற்கு அழைத்து வந்தீர்கள்?” என வினவினார். அப்பொழுது குந்திதேவி கொடுத்த பதில் நமது மனத்தில் என்றும் பதித்து வைத்திருக்கத்தக்கது. “மகனே! நீங்கள் கோழைகளாய் கைகட்டிக் கொண்டு இருக்கக்கூடாது. க்ஷத்திரியர்களுக்குத் தகுந்த முயற்சியைத் துறந்துவிட்டு அவமானம் நிறைந்த வாழ்க்கையை நடத்தக் கூடாது. உங்களுக்குக் கிடைக்க வேண்டிய நியாயமான உரிமைகளை நிரந்தரமாக இழந்து நிற்கக் கூடாது. இதற்காகவே நான் உங்களை யுத்தம் செய்யத் தூண்டினேன். சுக போகங்களில் எனக்கு விருப்பம் இல்லை. நான் தவம் செய்து, அதன் மூலம் கணவன் இருக்கும் உலகம் செல்ல விரும்புகின்றேன். எனவே, வனவாசம் செய்யும் எனது மைத்துனருக்கும், அவர் மனைவிக்கும் தொண்டு செய்து, எனது எஞ்சிய வாழ்வைத் தவத்தில் ஈடுபடுத்துவேன். நீங்கள் சுகமாக வீட்டிற்குத் திரும்புங்கள். தர்மத்தின்படி மக்களை ஆண்டு, அவர்களுக்கு மகிழ்ச்சியைக் கொடுங்கள்.” இங்ஙனம் புத்திரர்களுக்கு அறிவுரை வழங்கி மைத்துனருடனும், அவர் மனைவியுடனும் வனம் ஏகினார். இறுதிவரை அவர்களுக்குப் பணிவிடை செய்து கடைசியில் யோகிகளைப் போல் கொழுந்துவிட்டு எரியும் காட்டுத் தீயில் வீழ்ந்து தமது சரீரத்தை விட்டார். குந்திதேவியைப் போன்ற லட்சியப் பெண்மணிகளை உலகில் காண்பது மிக மிக அரிது.</p>
<p class="Book-End-Line para-style-override-4"><span class="char-style-override-35">* * * * *</span><span></span></p>


<p class="Page-Break"> </p>
<p class="Heading" id="toc_marker-9">6. திரௌபதி தேவி</p>
<p class="Text">திரௌபதி தேவி பாஞ்சால அரசன் துருபதனுடைய மகள். ஆனால், தாயின் வயிற்றில் கர்ப்ப வாசம் செய்து பிறந்தவள் அல்ல. யாகம் செய்தபோது யாகக் குண்டத்திலிருந்து தோன்றியவள். அவளது தோற்றப் பொலிவோ ஈடுஇணையற்றது. அப்போது பூவுலகில் அவளைப் போன்ற அழகு படைத்தவள் வேறு யாரும் இல்லை. அவளது சரீரத்தில் இருந்து மலர்ந்த தாமரைப்பூவின் நறுமணத்தை ஒத்த வாசனை இரண்டு கல் தூரம் வரை பரவியிருந்தது. அவள் பிறந்தவுடன் ஆகாயத்திலிருந்து ஓர் ஒலி எழுந்தது—— “தேவர்களின் காரியத்தை நிறைவேற்றவும், க்ஷத்திரியர்களை அழிக்கவும் இவளது பிறப்பு ஏற்பட்டுள்ளது. இவள் காரணமாகக் கௌரவர்களுக்குப் பெரும் தீங்கு ஏற்படும்.” இவளது கருமை நிறம் காரணமாக, இவளை ‘கிருஷ்ணை’ என்று மக்கள் அழைத்தனர். இவளது முற்பிறவியில் சிவபெருமான் கொடுத்த வரத்தின் காரணத்தால் இந்தப் பிறவியில் இவளுக்கு ஐவர் கணவராக வாய்த்தனர். சுயம்வரத்தில் அர்ஜுனன் ஒருவனாலேயே வெல்லப்பட்ட போதும், குந்திதேவியின் ஆணையின்படி இவளை ஐந்து சகோதரர்களும் மணந்தனர்.</p>
<p class="Text para-style-override-2">திரௌபதி மிகச்சிறந்த பதிவிரதை. பகவானிடம் பக்தி கொண்டவள். இவளுக்கு ஸ்ரீகிருஷ்ணனின் திருவடிகளில் அசைக்க முடியாத பக்தி இருந்தது. அவரைத் தம்முடைய பாதுகாவலர், தமது நன்மையை விழைபவர், தமக்கு மிகவும் நெருங்கியவர் என்று கருதினாள். அவர் எங்கும் நிறைந்து விளங்குபவர் என்றும், எல்லா சக்திகளுடன் கூடியவர் என்றும் அவள் முழுமையாக நம்பினாள். கௌரவர்களின் சபையில், கொடிய துச்சாதனன் இவளது ஆடையைக் களைந்து அவமானம் செய்ய முற்பட்டபோது, சபையில் வீற்றிருந்த எவருக்கும் இத்தகைய மனிதத்தன்மையற்ற கொடிய செயலைத் தடுக்கும் நெஞ்சுரம் இல்லை. தமது மானத்தைக் காக்க வேறு வழி புலப்படாத நிலையில், மிகவும் பரபரப்புடன் பகவான் ஸ்ரீகிருஷ்ணனைக் கூவி அழைத்தாள்——</p>
<p class="Shlok">கோ<span class="char-style-override-30">3</span>விந்த<span class="char-style-override-30">3</span> த்<span class="char-style-override-30">3</span>வாரகாவாஸிந் க்ரு॒ஷ்ண கோ<span class="char-style-override-30">3</span>பீஜநப்ரிய ॥</p>
<p class="Shlok">கௌரவை: பரிபூ<span class="char-style-override-30">4</span>தாம் மாம் கிம் ந ஜாநாஸி கேஶவ ।</p>
<p class="Shlok">ஹே நாத<span class="char-style-override-30">2</span> ஹே ரமாநாத<span class="char-style-override-30">2</span> வ்ரஜநாதா<span class="char-style-override-30">2</span>ர்த்திநாஶந ।</p>
<p class="Shlok">கௌரவார்ணவமக்<span class="char-style-override-30">3</span>நாம் மாமுத்<span class="char-style-override-30">3</span>த<span class="char-style-override-30">4</span>ரஸ்வ ஜநார்த<span class="char-style-override-30">3</span>ந ॥</p>
<p class="Shlok">க்ரு॒ஷ்ண க்ரு॒ஷ்ண மஹாயோகி<span class="char-style-override-30">3</span>ந் விஶ்வாத்மந் விஶ்வபா<span class="char-style-override-30">4</span>வந ।</p>
<p class="Shlok">ப்ரபந்நாம் பாஹி கோ<span class="char-style-override-30">3</span>விந்த<span class="char-style-override-30">3</span> குருமத்<span class="char-style-override-30">4</span>யே<span class="char-style-override-34">ऽ</span>வஸீத<span class="char-style-override-30">3</span>தீம் ॥</p>
<p class="Shlok-Right para-style-override-7">(ஸபாபர்வம் 68/41—43)</p>
<p class="Text">“கோவிந்தா! துவாரகையில் உறைபவரே! ஸத் சித் ஆனந்த ரூபமாய் அன்பே உருவானவரே! கோபியர்களுக்குப் பிரியமானவரே! எல்லாம் வல்லவரே! பிரபுவே! கௌரவர்கள் என்னை அவமானப்படுத்துகின்றனரே! இதை தாங்கள் அறிய மாட்டீர்களா? தலைவரே! லட்சுமிதேவியின் (ரமா) பதியே! கோபியரின் துயரம் போக்கும் ஜனார்தனா! நான் கௌரவர்கள் என்னும் கடலில் மூழ்கிக் கொண்டிருக்கிறேன். தாங்கள் என்னைக் கைதூக்கி விட்டுக் காப்பாற்றுங்கள். ஓ கிருஷ்ணா! தாங்கள் ஸத் சித் ஆனந்த வடிவில் உள்ள மகாயோகி! தாங்கள் எல்லா வடிவும் கொண்டவர். அதேபோல் அனைத்து ஜீவர்களுக்கும் உயிரை நல்குபவர். ஓ கோவிந்தா! நான் கௌரவர்களால் சூழப்பட்டுப் பேராபத்தில் சிக்கிக் கொண்டுள்ளேனே! தங்களையே சரணமடைகின்றேன். தாங்கள்தான் என்னைக் காப்பாற்ற வேண்டும்.”</p>
<p class="Text">தூய உள்ளத்தோடு மனமுருகி அழைத்தால் பகவான் உடனே கேட்பார். ஸ்ரீகிருஷ்ணன் அப்போது துவாரகையில் இருந்தார். அவர் அங்கிருந்து உடனே ஓடிவந்து, தர்மத்தின் வடிவில் வஸ்த்ராவதாரம் செய்து, திரௌபதியின் மானத்தைக் காப்பாற்றினார். பகவானின் ஆசியால் திரௌபதியின் சேலை பன்மடங்கு அதிகமாகியது. துச்சாதனன் அதை எவ்வளவு நீளம் இழுத்தானோ, அந்த அளவு வளர்ந்து கொண்டே போயிற்று. பார்க்கப் பார்க்க அங்கு துணிகளின் குவியல் பெரியதாகிவிட்டது. மிகுந்த பலசாலியான துச்சாதனனின் திரண்ட புஜங்கள் களைத்துப் போயின. ஆனால், சேலையின் முனை அவன் கைக்குக் கிட்டவில்லை. அவையில் இருந்த அனைவரும் பகவத் பக்தி, கற்புநெறி — இவற்றின் அற்புதமான பிரபாவத்தைக் கண்டனர். கடைசியில் துச்சாதனன் வலுவிழந்து தோற்றுப் போய் வெட்கமடைந்து தரையில் அமர்ந்துவிட்டான். பக்தர்களுக்குப் பிரியமான பகவான் தம்முடைய பக்தையின் மானத்தைக் காப்பாற்றினார். பக்தர்களிடம் அவர் கொண்டுள்ள அன்புதான் என்னே!</p>
<p class="Text">வேறு ஒரு நாள் நடந்த நிகழ்ச்சி. பாண்டவர்கள் திரௌபதியுடன் காம்யக வனத்தில் வசித்து வந்தனர். அப்போது துரியோதனனால் அனுப்பப்பட்ட துர்வாச மகரிஷி தம்முடைய 10,000 சீடர்களுடன் பாண்டவர்களிடம் வந்தார். எல்லோரும் உணவருந்திவிட்டு ஓய்வாக இருக்கும் சமயத்தை நன்கு தெரிந்து கொண்டே துரியோதனன், அவர்களை அங்கே அனுப்பினான். விருந்தினர்களை உபசரிக்க வேண்டும் என்பதற்காகவே மகாராஜா யுதிஷ்டிரர் சூரியதேவனிடமிருந்து மகிமை பொருந்திய ஒரு பாத்திரம் பெற்றிருந்தார். அதில் சமைக்கப்பட்ட உணவுப் பண்டம் சிறிதே ஆயினும் அள்ளக் அள்ளக் குறையாது. ஆனால், அதற்கு ஒரு நிபந்தனை இருந்தது. திரௌபதி உணவு உட்கொள்ளாது உணவு பரிமாறிக் கொண்டே இருக்கும்வரை, பாத்திரத்திலிருந்து வேண்டியவரை உணவு கிடைக்கும். யுதிஷ்டிரர் மகரிஷியையும் அவருடைய சீடர் குழாத்தையும் உணவு ஏற்றுக் கொள்ள அழைத்தார். துர்வாசரோ மதியம் செய்ய வேண்டிய நித்ய கர்மங்களாகிய ஸ்நானம், மாத்யான்னிகம் முதலியன செய்வதற்காக நதிக்குச் சென்றார்.</p>
<p class="Text para-style-override-2">துர்வாசர் 10,000 சீடர்களை வைத்துக் கொண்டு ஒரு பெரிய பல்கலைக் கழகம் போன்ற அமைப்பை நடத்தி வந்தார். தர்மநந்தனரோ அவர்கள் அனைவரையும் விருந்துண்ண அழைத்துவிட்டார். ரிஷியும் அதை ஏற்றுக் கொண்டுவிட்டார். ஆனால், திரௌபதி உணவருந்தி விட்டாள் என்பதை எவரும் எண்ணிப் பார்க்கவில்லை. சூரியனால் அருளப்பட்ட அந்தப் பாத்திரத்தின் துணையால் அவர்களின் உணவிற்கு ஏற்பாடு செய்வது இயலாத காரியம். திரௌபதி பெரும் கவலையில் ஆழ்ந்துவிட்டாள். அவள் நினைத்தாள்—— ‘உணவு உட்கொள்ளாது முனிவர் திரும்பிப் போக நேர்ந்தால், அவர் சாபம் இடாது செல்ல மாட்டார். அவரது கோபம் உலகப் புகழ் பெற்றது.’ திரௌபதிக்கு வேறு எந்த வழியும் புலப்படவில்லை. அவள் பக்தர்களின் பயத்தைப் போக்கும் பகவான் ஸ்ரீகிருஷ்ணனை மனத்திற்குள் நினைத்தாள். கஷ்டத்திலிருந்து மீள அவரிடம் பிரார்த்தனை செய்தாள்——</p>
<p class="Shlok">க்ரு॒ஷ்ண க்ரு॒ஷ்ண மஹாபா<span class="char-style-override-30">3</span>ஹோ தே<span class="char-style-override-30">3</span>வகீநந்த<span class="char-style-override-30">3</span>நாவ்யய ॥</p>
<p class="Shlok">வாஸுதே<span class="char-style-override-30">3</span>வ ஜக<span class="char-style-override-30">3</span>ந்நாத<span class="char-style-override-30">2</span> ப்ரணதார்திவிநாஶந ।</p>
<p class="Shlok">விஶ்வாத்மந் விஶ்வஜநக விஶ்வஹர்த: ப்ரபோ<span class="char-style-override-30">4</span><span class="char-style-override-34">ऽ</span>வ்யய ॥</p>
<p class="Shlok">ப்ரபந்நபால கோ<span class="char-style-override-30">3</span>பால ப்ரஜாபால பராத்பர ।</p>
<p class="Shlok">ஆகூதீநாம் ச சித்தீநாம் ப்ரவர்தக நதாஸ்மி தே ॥</p>
<p class="Shlok">வரேண்ய வரதா<span class="char-style-override-30">3</span>நந்த அக<span class="char-style-override-30">3</span>தீநாம் க<span class="char-style-override-30">3</span>திர்ப<span class="char-style-override-30">4</span>வ ।</p>
<p class="Shlok">புராணபுருஷ ப்ராணமநோவ்ரு॒த்த்யாத்<span class="char-style-override-30">3</span>யகோ<span class="char-style-override-30">3</span>சர ॥</p>
<p class="Shlok">ஸர்வாத்<span class="char-style-override-30">4</span>யக்ஷ பராத்<span class="char-style-override-30">4</span>யக்ஷ த்வாமஹம் ஶரணம் க<span class="char-style-override-30">3</span>தா ।</p>
<p class="Shlok">பாஹி மாம் க்ரு॒பயா தே<span class="char-style-override-30">3</span>வ ஶரணாக<span class="char-style-override-30">3</span>தவத்ஸல ॥</p>
<p class="Shlok">நீலோத்பலத<span class="char-style-override-30">3</span>லஶ்யாம பத்<span class="char-style-override-30">3</span>மக<span class="char-style-override-30">3</span>ர்பா<span class="char-style-override-30">4</span>ருணேக்ஷண ।</p>
<p class="Shlok">பீதாம்ப<span class="char-style-override-30">3</span>ரபரீதா<span class="char-style-override-30">4</span>ந லஸத்கௌஸ்துப<span class="char-style-override-30">4</span>பூ<span class="char-style-override-30">4</span>ஷண ॥</p>
<p class="Shlok">த்வமாதி<span class="char-style-override-30">3</span>ரந்தோ பூ<span class="char-style-override-30">4</span>தாநாம் த்வமேவ ச பராயணம் ।</p>
<p class="Shlok">பராத்பரதரம் ஜ்யோதிர்விஶ்வாத்மா ஸர்வதோமுக<span class="char-style-override-30">2</span>: ॥</p>
<p class="Shlok">த்வாமேவாஹு: பரம் பீ<span class="char-style-override-30">3</span>ஜம் நிதா<span class="char-style-override-30">4</span>நம் ஸர்வஸம்பதா<span class="char-style-override-30">3</span>ம் ।</p>
<p class="Shlok">த்வயா நாதே<span class="char-style-override-30">2</span>ந தே<span class="char-style-override-30">3</span>வேஶ ஸர்வாபத்<span class="char-style-override-30">3</span>ப்<span class="char-style-override-30">4</span>யோ ப<span class="char-style-override-30">4</span>யம் ந ஹி ॥</p>
<p class="Shlok">து<span class="char-style-override-30">3</span>:ஶாஸநாத<span class="char-style-override-30">3</span>ஹம் பூர்வம் ஸபா<span class="char-style-override-30">4</span>யாம் மோசிதா யதா<span class="char-style-override-30">2</span> ।</p>
<p class="Shlok">ததை<span class="char-style-override-30">2</span>வ ஸங்கடாத<span class="char-style-override-30">3</span>ஸ்மாந்முத்<span class="char-style-override-30">3</span>த<span class="char-style-override-30">4</span>ர்துமிஹார்ஹஸி ॥</p>
<p class="Shlok-Right para-style-override-7">(வநபர்வம் 263/8—16)</p>
<p class="Text">“ஹே கிருஷ்ணா! பெருந்தோளுடையவரே! தேவகியின் மைந்தரே! அழிவற்ற வாசுதேவரே! சரணங்களில் அடைக்கலம் புகுந்த துன்பம் அடைந்தோரின் துக்கத்தைப் போக்கும் ஜகதீசா! நீங்களே உலகு அனைத்திற்கும் ஆத்மா! இந்த உலகைப் படைப்பதும் அழிப்பதும் உங்களுக்கு ஒரு விளையாட்டு. பிரபுவே! நீங்கள் அழிவற்றவர்; சரணம் அடைந்தவர்களைக் காப்பாற்றும் கோபாலனே! நீங்கள்தான் எல்லா உயிர்களையும் காக்கும் மேலான பரம்பொருள். மனதின் எண்ண அலைகளையும் உணர்ச்சிகளையும் தோற்றுவிப்பவராக இருப்பதும் நீங்களே. நான் உங்களை வணங்குகிறேன். அனைவருக்கும் வேண்டிய வரம் அளிப்பவரே! முடிவற்றவரே வாருங்கள்! துணை செய்ய வேறு எவரையும் காணாத பக்தர்களுக்கு உதவி செய்ய வாருங்கள். புராண புருஷரே! பிராணனுக்கும் மனத்துக்கும் புலனாகாதவரே! எல்லோருக்கும் சாட்சியாக உள்ள மேலான தேவனே! நான் உங்களைச் சரணமடைகின்றேன். சரணம் அடைந்தவர்களிடம் அன்பு கொண்டவரே! கருணைகூர்ந்து என்னைக் காப்பீராக! நீலோத்பலமலர் போன்ற கருமேனி உடையவரே! தாமரை மலரின் உட்பாகம் போன்று சற்றே சிவந்த கண்களை உடையவரே! கௌஸ்துப மணியை அணிந்து மஞ்சள் நிறப் பட்டாடை உடுத்தவரே! ஸ்ரீகிருஷ்ணா! நீர்தான் அனைத்துயிர்களின் தொடக்கமும் முடிவும்; மேலான அடைக்கலம். நீர்தான் பெரிதிற்கும் பெரியவர்; ஒளி பொருந்தியவர்; எங்கும் நிறைந்தவர்; எல்லோருக்கும் ஆத்மாவானவர். ஞானிகள் உம்மையே உலகத்தின் சிறந்த வித்தாகவும், எல்லாச் சிறப்புகளுக்கும் உறைவிடமாகவும் கூறுகின்றனர். தேவர்களின் தலைவனே! நீர் என்னைக் காப்பாற்றுபவராக இருக்கையில், எந்த இன்னல்கள் நேரிடினும் எனக்குப் பயமே கிடையாது. இதற்கு முன் துச்சாதனனின் கரங்களில் இருந்து என்னை எப்படிக் காப்பாற்றினீர்களோ, அவ்வாறே இந்த இக்கட்டில் இருந்தும் என்னைக் காப்பாற்றுங்கள்.”</p>
<p class="Text">ஒவ்வொரு ஜீவனையும் அறிகின்ற பகவான் அங்கு உடனே வந்து சேர்ந்தார். மூழ்கிக் கொண்டிருப்பவனுக்குத் தெப்பம் கிட்டியது போல், அவரைக் கண்டதும் திரௌபதிக்கு உயிர் வந்தது போல் ஆயிற்று. திரௌபதி சுருக்கமாக எல்லா விஷயங்களையும் அவரிடம் சொன்னாள். ஸ்ரீகிருஷ்ணனோ  பொறுமையற்றவராக, “அம்மா! மீதிப் பேச்சு எல்லாம் பிறகு ஆகட்டும். முதலில் எனக்கு ஏதாவது சாப்பிடக் கொடு. எனக்கு ரொம்பப் பசி! நான் எவ்வளவு தூரத்திலிருந்து களைத்து வந்துள்ளேன் என்பது உனக்குத் தெரியாது” என்றார். திரௌபதி நாணத்தால் வெட்கி தயங்கித் தயங்கிப் பேசினாள்—— “பிரபுவே! நான் இப்போதுதான் உணவு உண்டு முடித்தேன். இப்போது அந்தப் பாத்திரத்தில் எதுவும் மிச்சம் கிடையாது.” ஸ்ரீகிருஷ்ணனோ, “என்னிடம் அந்தப் பாத்திரத்தைக் காட்டு” என்றார். திரௌபதி அதை எடுத்து வந்தாள். ஸ்ரீகிருஷ்ணன் அதைக் கையில் வாங்கிப் பார்க்கவே, அதன் விளிம்பில் ஒரு கீரை இலைத்துண்டைக் கண்டார். அதைத் தமது வாயில் போட்டுக் கொண்டு, “இந்தக் கீரை இலையினால் அகில உலகத்திற்கும் ஆத்மாவானவரும், யக்ஞத்தில் உணவை ஏற்பவருமான பகவான் திருப்தி அடையட்டும்” என்றார். அதன்பின் அவர் சகதேவனைப் பார்த்து, “முனிவரை உணவருந்த அழைத்துவா” என்றார். சகதேவன் கங்கை நதிக்கரைக்குச் சென்று பார்த்தான். அங்கே எவரும் இல்லை. நடந்தது என்னவெனில், ஸ்ரீகிருஷ்ணன் தனது வாயில் கீரை இலையை இட்டு, சங்கல்பத்தை உரைத்த போது முனிவரின் சீடர்கள் நீரில் நின்றபடி அகமர்ஷண ஜபம் செய்து கொண்டிருந்தனர். அப்போது காரணம் எதுவுமின்றி, அவர்கள் தங்கள் வயிறு நிரம்பித் தொண்டை வரையில் உணவு இருப்பதாக உணர்ந்தனர். அவர்கள் அனைவரும் ஒருவர் முகத்தை ஒருவர் பார்த்தபடி, “நாம் அங்கு சென்று என்ன சாப்பிட முடியும்?” என்று கேட்கலாயினர். ‘பேசாமல் ஓடிப் போவதே மேலானது’ என்று துர்வாசர் கருதினார். ஏனெனில், பாண்டவர்கள் பகவானிடம் பக்தி கொண்டவர்கள் என்பது அவருக்கு நன்கு தெரியும். அம்பரீஷன் விஷயத்தில் நடந்த நிகழ்ச்சிக்குப் பிறகு பகவத் பக்தர்களிடம் அவருக்கு மிகுந்த பயம் இருந்தது. அவ்வளவுதான். எல்லோரும் சத்தமிடாது ஓடிவிட்டனர். அங்கே வசித்து வந்த தபஸ்விகள் மூலம் அவர்கள் அனைவரும் வெளியேறிய விஷயம் சகதேவனுக்குத் தெரிந்தது. அவன் திரும்பி வந்து எல்லா விபரங்களையும் தர்மபுத்திரரிடம் கூறினான். இவ்வாறு திரௌபதியின் கிருஷ்ணபக்தியால் பாண்டவர்களுக்கு நேரவிருந்த ஒரு பெரிய இன்னல் தீர்ந்தது. ஸ்ரீகிருஷ்ணன் தக்க சமயத்தில் வந்து இவர்களைத் துர்வாசரின் கோபத்தில் இருந்து காப்பாற்றினார். இவ்விதம் சரணடைந்தவர்களிடம் தாம் கொண்டுள்ள அன்பை வெளிப்படுத்தினார்.</p>
<p class="Text">பாண்டவர்களைச் சந்திக்கும் பொருட்டு பகவான் ஸ்ரீகிருஷ்ணன் தேவி சத்தியபாமையுடன் ஒரு சமயம் வனத்திற்கு வந்தார். பேச்சிற்கிடையில் சத்தியபாமை திரௌபதியிடம், “சகோதரி! நான் உன்னிடம் ஒன்று கேட்கிறேன். மிகுந்த பலசாலிகளான உன்னுடைய கணவன்மார்கள் எப்பொழுதும் உனது வசத்தில் இருக்கும் காரணம் யாது? உனக்கு ஏதாவது மந்திர—தந்திரம் தெரியுமா? அல்லது ஏதாவது ஜபம், தவம், விரதம், ஹோமம் அல்லது வித்தை மூலம் அவர்களை வசப்படுத்திவிட்டாயா? எனக்கும் அந்த உபாயத்தைச் சொல்லிக் கொடு” என்று கேட்டாள். தேவி திரௌபதி, “அண்ணி! அறிவில் சிறந்தவராகவும், ஸ்ரீகிருஷ்ணனின் பட்டத்து ராணியாகவும் உள்ள நீங்கள் இவ்வாறு கேள்வி கேட்பது தகாது. ‘மனைவி கணவனைத் தனது பிடியில் வைத்துக் கொள்ள ஏதோ ஒரு மந்திர—தந்திரத்தைக் கையாள்கிறாள்’ என்பது கணவனுக்குத் தெரிந்தால், பாம்பு புகுந்த வீட்டில் எவனும் நெருங்காது இருப்பது போல், அவன் அவளிடமிருந்து விலகியே இருப்பான். எனவே, எந்த ஒரு மந்திர—தந்திரத்தாலும் கணவன் மனைவியிடம் வசப்படுவதில்லை. அதற்குமாறாக, இதனால் பல்வேறு விபரீதங்கள் ஏற்படுகின்றன. எனவே, மனைவி எப்போதும் கணவன் விரும்பாத செயலைச் செய்யக்கூடாது” என விடையிறுத்தாள். </p>
<p class="Text">அதன்பின் தேவி சத்தியபாமா, “கணவன்மார்களைச் சந்தோஷமாக வைத்துக் கொள்ள நீ எப்படி நடந்து கொள்கின்றாய்?” என்று கேட்டாள். “அண்ணி! நான் ஆணவம், காமம், கோபம் ஆகியவற்றைத் தியாகம் செய்து, மிகவும் கவனத்துடன் பாண்டவர்களுக்கும் அவர்களுடைய மற்ற மனைவிமார்களுக்கும் பணி புரிகின்றேன். நான் பொறாமைப்படுவதில்லை. எனக்கும் அதற்கும் வெகுதூரம். மனதைக் கட்டுப்படுத்திப் பணிவிடை புரிய வேண்டும் என்ற விருப்பத்தோடு மட்டுமே, என்னுடைய கணவன்மார்களின் மனம் என்னிடம் ஒன்றி இருக்குமாறு செய்கிறேன். தவறியும் சுடுசொற்களைக் கூறியதில்லை. நாகரீகமற்று நடப்பது கிடையாது. குற்றமுள்ள விஷயங்களைக் காண்பது கிடையாது. தகாத இடத்தில் உட்கார மாட்டேன். அதே சமயம் கணவன்மாரின் எண்ணத்திற்கு ஏற்பக் குறிப்பறிந்து நடக்கிறேன். தேவர்கள், மனிதர்கள், இளைஞர்கள், செல்வந்தர்கள் அல்லது அழகு பொருந்தியவர்கள் — எப்படிப்பட்ட புருஷனாயினும் சரி, எப்படி இருப்பினும் சரி — எனது மனம் பாண்டவர்களைத் தவிர வேறு யாரிடமும் செல்வதில்லை. என்னுடைய கணவன்மார்கள் உணவு கொள்வதற்கு முன் நான் உண்ணமாட்டேன். அவர்கள் உட்காருவதற்கு முன் நான் உட்காருவதில்லை. என்னுடைய கணவர் வீட்டிற்கு வரும் போதெல்லாம், நின்று கொண்டு அவர்களுக்கு அமர இருக்கையும், பருக நீரும் தருகின்றேன். வீட்டில் உள்ள பாத்திரங்களைத் தேய்த்துத் துலக்கித் தூய்மையாக வைத்துள்ளேன். சுவையான உணவைச் சமைக்கிறேன். குறித்த நேரத்தில் உணவைப் பரிமாறுகிறேன். வீட்டில் உள்ள தானியங்களைக் கவனமாகப் பாதுகாக்கிறேன். வீட்டை விளக்குமாறு (துடைப்பம்) கொண்டு நன்றாகச் சுத்தம் செய்கிறேன். நான் பேசும்போது எவரையும் புறக்கணிப்பதில்லை, அலட்சியம் செய்வதில்லை. எப்போதும் கணவனுக்கு ஏற்றவாறு நடந்து சோம்பலின்றி இருக்கிறேன். அவர்கள்தம் மனக்குறிப்பறிந்து நடந்து கொள்வேன். நான் அடிக்கடி கதவின் பக்கத்தில் சென்று நிற்பதில்லை. அதே போல் திறந்த வெளியிலோ அல்லது குப்பைகூளம் கொட்டப்படும் இடங்களிலோ அதிக நேரம் நிற்பதில்லை. எப்போதும் சத்தியத்தைப் பேசுவதிலும் பதிசேவையிலும் மனம் ஈடுபட்டு இருப்பேன். கணவன் எனும் தெய்வத்தை விட்டுத் தனியே இருப்பது, எனக்குப் பிரியமானது அல்ல. எப்போதாவது வீட்டுவேலையாக கணவன்  வெளியே தங்க நேரிட்டால், நான் புஷ்பம், சந்தனம் ஆகியவற்றை ஒதுக்கி, நியமம், விரதம் ஆகியவற்றை மேற்கொண்டு காலத்தைக் கழிப்பேன். என்னுடைய பதி எந்தப் பொருளை உண்பதில்லையோ, எதைப் பருகுவதில்லையோ, எதை ஏற்பதில்லையோ, அவற்றை நானும் விலக்கிவிடுகிறேன். பெண்களுக்கு என்று சாஸ்திரம் எதையெல்லாம் விதிக்கின்றதோ, அவை அனைத்தையும் நான் பின்பற்றுகிறேன். கிடைத்த உடை அலங்காரங்களைக் கொண்டு, உடலை நல்ல முறையில் அலங்காரமாக வைத்துக் கொள்வேன். அதேபோல் எப்போதும் கவனத்துடன் பதிக்கு உகந்ததைச் செய்வதில் ஈடுபட்டுள்ளேன்” என வெகு அழகாகத் திரௌபதி பதிலளித்தாள்.</p>
<p class="Text">திரௌபதி மேலும் கூறினாள்—— “எனது மாமியார் குடும்பத்திற்குத் தேவையானது என்று எந்த தர்மங்களைக் கூறியுள்ளார்களோ, அவற்றைக் கவனத்துடன் இரவும் பகலும் பின்பற்றி வருகின்றேன். நான் பணிவையும் மற்றும் பல நியமங்களையும் எப்போதும் எல்லா முறைகளிலும் என்னுடையவைகளாகக் கடைப்பிடித்து வருகின்றேன். கணவனுக்குக் கீழ்ப்பட்டு இருப்பதே பெண்களின் பழமையான தர்மம் என்பது என் கருத்து. கணவனே மனைவியின் இஷ்டதெய்வம். நான், என்னுடைய கணவன்மார்களை விட்டுப் பிரிந்து இருப்பதில்லை. தீய நடத்தையுள்ள பெண்களின் அருகே போக மாட்டேன். பிச்சை அளிப்பது, பூஜை, சிராத்தம், பண்டிகை தினங்களில் தின்பண்டங்கள் தயார் செய்வது, கௌரவிக்கத் தக்கவர்களைக் கௌரவிப்பது ஆகிய கடமைகளை ஆற்றி வருகின்றேன். இன்னும் என்ன என்ன தர்மங்கள் விதிக்கப்பட்டுள்ளனவோ, அவற்றையெல்லாம் கடைப்பிடிக்கின்றேன்.</p>
<p class="Text">அவர்கள் உண்பதைக் காட்டிலும் மேலான உணவை உண்பதில்லை. அவர்களைக் காட்டிலும் மேலான உடையோ, ஆபரணமோ அணிவதில்லை. மேலும், எப்போதும் என்னுடைய மாமிகளிடம் வாத—விவாதம் புரிவதில்லை. அதேபோல் எப்போதும் மனக்கட்டுப்பாட்டுடன் இருக்கின்றேன். நான் எப்போதும் என்னுடைய கணவர் படுக்கையிலிருந்து எழுவதற்கு முன் எழுந்து விடுவேன். உடனே பெரியோர்கள், வயதானவர்கள், இவர்களுடைய பணிவிடையில் ஈடுபடுவேன். என்னுடைய மாமிக்கு உடை, நீர் போன்றவற்றில் எப்போதும் சேவை செய்து வருகிறேன். உடை, ஆபரணம், உணவு போன்றவற்றில் அவர்களை விடச் சிறந்ததாக எனக்கென எதுவும் வைத்துக் கொள்வதில்லை. முதலில் மகாராஜா யுதிஷ்டிரருக்கு 10,000 வேலைக்காரிகள் இருந்தனர். அவர்கள் உருவம், உடை, பெயர் அனைத்தும் எனக்கு நன்கு தெரியும். அவர்கள் எதைச் செய்தனர், எதைச் செய்யவில்லை என்பதும் நன்கு தெரியும். இந்திரப்பிரஸ்தத்தில் இருந்து கொண்டு மகாராஜா யுதிஷ்டிரர் அரசாண்டபோது, அவரிடம் ஒரு இலட்சம் குதிரைகளும், அதே அளவு யானைகளும் இருந்தன. அவற்றை எண்ணுவதிலும் பாதுகாப்பதிலும் நானே ஈடுபட்டேன்.</p>
<p class="Text">வேலைக்காரர்களுக்குத் தேவையானவற்றை நானே கேட்பேன். அந்தப்புரத்தில் உள்ள இடையர்கள், மாடுகளைப் பேணுபவர்கள் முதலாக எல்லா வேலைக்காரர்களின் வேலைகளைக் கண்காணிப்பதும் நானே. மகாராஜாவின் வரவு, செலவு, மீதம் ஆகும் நிதி ஆகியவற்றின் விவரத்தை நான் தனியாக வைத்திருப்பேன். பாண்டவர்கள் குடும்பத்தின் சுமையை என்மீது வைத்துவிட்டு பூஜை செய்வதிலும், சாஸ்திரங்கள் படிப்பதிலும் ஈடுபட்டு இருந்தனர். வருபவர்கள், செல்பவர்களை வரவேற்று உபசரிப்பார்கள். நான் எல்லாவிதச் சுகத்தையும் விட்டுவிட்டு, அந்தக் காரியத்தை நிறைவேற்றி வைப்பேன். என்னுடைய கணவர்களுக்கு அளவற்ற செல்வம் இருந்தது. அதைப் பற்றிய விவரம் எனக்கு மட்டுமே தெரியும். நான் பசி—தாகத்தைப் பொறுத்துக் கொண்டு இரவும்—பகலும் பாண்டவர்களின் சேவையில் ஈடுபட்டிருந்தேன். அப்போது எனக்கு இரவு—பகலும் ஒன்றாகவே இருந்தன. நான் எப்போதும் அனைவருக்கும் முன்பு விழிப்பேன். அனைவருக்கும் கடைசியில் தூங்குவேன். சத்தியபாமையே! கணவன் அனுகூலமாக நடந்து கொள்ள, எனக்கு இந்த உபாயம்தான் தெரியும்” என வெகு அழகாக விடை கூறினாள். ஒரு இலட்சிய இல்லக்கிழத்தி வீட்டில் எப்படி வாழ வேண்டும்? என்ற பாடத்தைத் திரௌபதியின் வாழ்க்கையிலிருந்து கற்க வேண்டும். </p>
<p class="Text">திரௌபதியிடம் க்ஷத்திரியப் பெண்ணிற்கு ஏற்ற வீரம், பக்தர்களுக்கேற்ற பொறுத்தருளும் பண்பு — இவை இரண்டும் முன்பு எங்கும் காணப்படாத முறையில் இணைந்து இருந்தன. அவள் அறிவில் சிறந்தவள்; சிறந்த புலமை உடையவள். அவளுடைய தியாகமும் அற்புதமானது. அவளுடைய கற்பின் திண்மை இரும்பு போன்றது என மக்கள் கருதினர். தீயோனான துச்சாதனன் இவளது கூந்தலைப் பிடித்து சபைக்கு இழுத்து வந்தபோது, அவள் துச்சாதனனை அதட்டியவண்ணமும், துணிச்சலுடன் சபையோர்களிடம் நியாயம் சொல்லும்படியும் கேட்டாள். தம்முடைய கணவன்மார்களுக்குக் கோபம் ஏற்படும் என்ற அச்சத்தை துச்சாதனனுக்கு ஏற்படுத்தினாள். சபையோர்களை ‘சீ’, ‘சீ’ என்று இகழ்ந்தாள். பெருமை வாய்ந்த முதியோர்களாகிய துரோணர், பீஷ்மர், விதுரர் போன்ற மதிப்பிற்குரிய பெரியோர்களும் வாளாவிருப்பதைக் கண்டு எல்லோரையும் அதட்டிப் பேசினாள். அவையோர்களுக்கு அறைகூவல் விடுத்து, “யுதிஷ்டிரர் தம்மை இழந்த பின்னர் என்னைப் பணயமாக வைத்தார். இந்த நிலையில் என்னைப் பணயமாக வைக்கும் அதிகாரம் அவருக்கு உள்ளதா? இல்லையா?” என்று தைரியமாக நியாயம் கேட்டாள். சபையில் உள்ள எல்லோரும் அமைதியாக இருந்தனர். திரௌபதியின் கேள்விக்கு எவராலும் பதில் கூற முடியவில்லை. கடைசியில் துரியோதனனின் தம்பி விகர்ணன் எழுந்து, “திரௌபதியின் கேள்விக்குப் பதில் சொல்லியாக வேண்டும், மௌனமாக இருக்கக்கூடாது. முதற்காரணமாகத் திரௌபதி பாண்டவர்கள் ஐவருக்கும் உரிமையானவர். எனவே, தனிப்பட்ட முறையில் யுதிஷ்டிரருக்கு அவரைப் பணயம் வைக்க அதிகாரம் இல்லை. இரண்டாவதாக, தாம் தோற்ற பிறகே இவர் திரௌபதியைப் பணயம் வைத்தார். எனவே, இதற்கும் அவருக்கு உரிமை இல்லை என்றே ஆகின்றது” என்று சத்தியத்தைக் கூறினான். விகர்ணனின் பேச்சைக் கேட்ட விதுரரும் அதை ஆதரித்தார். சபையில் உள்ள பிறரும் விகர்ணனைப் பாராட்டினார்கள். ஆனால், கர்ணன் வேகமாக எழுந்து, அவனைக் கட்டாயப்படுத்தி அமர வைத்தான். இவ்வாறு சபையில் துச்சாதனனால் இழுக்கப்பட்டு அவமானப்படுத்தப்பட்ட போதிலும், இறுதியில் திரௌபதிக்கு நீதிமுறையில் வெற்றியே கிடைத்தது. இவளது அறிவு அனைத்தையும் விஞ்சி நின்றது. எவரும் இவளது பேச்சை மறுக்க முடியவில்லை. இறுதியில் விதுரரின் அறிவுரையின்படி திருதராஷ்டிரர் துரியோதனனைக் கண்டித்தார். திரௌபதியின் மனத்தை மகிழச் செய்வதற்காக, அவளிடம் தேவையான வரத்தைக் கேட்குமாறு கூறினார். இவள் திருதராஷ்டிரரிடம், “என்னுடைய ஐந்து கணவன்மார்களையும் அடிமைத்தளையிலிருந்து விடுவித்து விடுங்கள்” என வேண்டினாள். திருதராஷ்டிரர், “மகளே! மேலும் ஏதாவது கேள்” என்று சொன்னார். அப்போது திரௌபதி அவருக்கு அளித்த விடை எல்லாவிதத்திலும் அவளுக்கு ஏற்றதாகவே அமைந்தது. இதனால் அவளிடம் பேராசையின்மை, தர்மத்தின் மீதுள்ள பற்று ஆகியவை மிகத் தெளிவாகப் புலப்படுகின்றன. “அரசே! அதிக ஆசைப்படுவது முறையன்று. மேலும் கேட்பதற்கு எனக்குச் சிறிதும் ஆசை இல்லை. என்னுடைய கணவன்மார்கள் ஆற்றல் நிறைந்தவர்கள். இப்போது அடிமைத்தளையில் இருந்து விடுபட்டபின், எஞ்சிய அனைத்தையும் அவர்கள் தாங்களே கவனித்துக் கொள்வார்கள்.” இவ்வாறு திரௌபதி தம்முடைய புத்திகூர்மையாலும், பதிவிரதா தர்மபலத்தின் மூலமாகவும் கணவன்மார்களை அடிமைத்தளையில் இருந்து விடுதலை பெறச் செய்தாள்.</p>
<p class="Text">திரௌபதியின் நீண்ட கரியகூந்தல், சில நாட்களுக்கு முன்புதான் ராஜசூய யாகம் முடிந்து, அவப்ருத ஸ்நானம் செய்யும்போது மந்திரத்தின் மூலம் புனிதமாக்கப்பட்ட ஜலத்தால் அபிஷேகம் செய்யப்பட்டது. அத்தகைய கூந்தலை துஷ்ட துச்சாதனன் பிடித்து சபைக்கு இழுத்து வந்ததை அவள் மறக்கவேயில்லை. எந்தப் பெண்ணுக்கும் ஏற்படாத இத்தகைய அவமானம், தனது இதயத்தில் அக்னி போல் எரிவதை அவள் உணர்ந்தாள். எனவே, அவளது முன்னால் கௌரவர்களுடன் சமாதானம் செய்து கொள்ள வேண்டும் என்ற பேச்சு எழும் போதெல்லாம், அவள் அதைக் கடுமையாக எதிர்த்தாள். அடிக்கடி தமக்கு ஏற்பட்ட அவமானத்தைக் கணவன்மார்களுக்கு நினைவுபடுத்தி, யுத்தம் செய்வதற்கு உற்சாகப்படுத்தி வந்தாள். கடைசியில் மற்றும் ஒரு முறை கௌரவர்களிடம் பேசிப் பார்க்க வேண்டும் என்று நிச்சயம் செய்யப்பட்டது. ஸ்ரீகிருஷ்ணன் பாண்டவர்களின் சமாதான தூதுவராக அஸ்தினாபுரம் செல்லத் தயார் ஆனார். அப்போதுகூட இவள் தமக்கு ஏற்பட்ட அவமானத்தை மறக்கவில்லை. தமது நீண்ட கருங்குழலைக் கையில் ஏந்தியவாறு ஸ்ரீகிருஷ்ணனிடம், “ஸ்ரீகிருஷ்ணா! நீங்கள் சமாதானம் செய்யச் செல்கின்றீர்கள். சரிதான். ஆனால், முடிக்கப்படாமல் விரிந்து கிடக்கும் எனது கூந்தலை மறக்கக்கூடாது” என வேண்டினாள். அவள் இறுதியில் இவ்வாறு கூறினாள்—— “பாண்டவர்களுக்கு யுத்தம் செய்ய விருப்பம் இல்லை என்றால் அதனால் கவலை இல்லை. மகாரதிகளான என்னுடைய புத்திரர்களுடன் சேர்ந்து கொண்டு என்னுடைய வயது முதிர்ந்த தந்தை கௌரவர்களுடன் போர் புரிவார். அவ்வாறே அபிமன்யுவுடன் சேர்ந்து என்னுடைய ஐந்து வலிமையுள்ள புத்திரர்களும் அவர்களோடு போரிடுவார்கள்” என்றும் எச்சரித்தாள்.</p>
<p class="Text">காம்யக வனத்தில் தீயவன் ஜயத்ரதன் திரௌபதியைப் பலவந்தமாக எடுத்துச் செல்ல முயன்றான். அப்போது இவள் அவனைப் பலமாகக் குத்தினாள். அவன் வெட்டப்பட்ட மரம் போல் பூமியில் விழுந்தான். எனினும், தன்னைச் சமாளித்துக் கொண்டு உடனே எழுந்து அவளை வலுக்கட்டாயமாக ரதத்தில் ஏற்றிச் சென்றான். பின்னர் பீமனும் அர்ஜுனனும் அவனை விரட்டிப் பிடித்து வந்தனர். அவனிடம் மிகவும் கருணை காட்டி அவனை மன்னித்துப் போக விட்டாள். இவ்வாறு திரௌபதி கோபம் கொள்வதோடு மட்டும் இல்லாமல் மன்னிக்கவும் தெரிந்திருந்தாள். இவளது கற்புத் தீ மிகவும் அபூர்வமானது. எவரேனும் இவளுக்குத் தொல்லை கொடுத்தாலோ அல்லது தவறாக நடக்க முயன்றாலோ, அவன் உயிரையே விட நேர்ந்தது. துரியோதனன், துச்சாதனன், கர்ணன், ஜயத்ரதன், கீசகன் முதலிய எல்லோருக்கும் இந்நிலையே ஏற்பட்டது. மகாபாரத யுத்தத்தில் கௌரவர்களுக்கு ஏற்பட்ட சர்வ நாசத்திற்கு அடிப்படை காரணம் திரௌபதிக்கு அவர்கள் இழைத்த அவமானம்தான்.</p>
<p class="Book-End-Line para-style-override-4"><span class="char-style-override-35">* * * * *</span><span></span></p>


<p class="Page-Break"> </p>
<p class="Heading" id="toc_marker-10">7. பதிபக்தை காந்தாரி</p>
<p class="Text">உலகில் கற்புநெறியுடைய பெண்மணிகளிடையே காந்தாரிக்கு மிகவும் சிறப்பான இடம் உண்டு. இவர் காந்தார அரசன் சுபலனின் மகள்; சகுனியின் சகோதரி. இவர் சிறுவயதிலேயே பகவான் சிவனைப் பெரிதும் வழிபட்டார். நூறு புதல்வர்களை அடைய அவரிடம் வரம் பெற்றார். கண்ணிழந்த திருதராஷ்டிரருக்கும் தமக்கும் திருமணம் நடைபெறப் போகின்றது என்பதை அறிந்தவுடன் தம்முடைய இரண்டு கண்களையும் துணியால் மறைத்துக் கட்டிக் கொண்டார். ‘என் கணவனுக்குக் கண்கள் இல்லாதபோது, எனக்கு மட்டும் உலகைப் பார்க்க என்ன உரிமை உள்ளது?’ என்பதே இவர் எண்ணம். அது முதல் இவர் உயிர் வாழ்ந்தவரை தமது தீர்மானத்தில் உறுதியாக இருந்தார். கணவனுக்காகத் தமது இந்திரிய சுகத்தைத் தியாகம் செய்த இத்தகைய அரிய உதாரணம், உலக வரலாற்றில் வேறு எங்கும் காணக் கிடைக்காது. அவருடைய தவமும் தியாகமும் ஈடற்றவை. உலகிற்கு எளிதில் கிடைக்காத பொருளாகும். இவர் எப்போதும் தமது கணவனின் நன்மைக்காக வாழ்ந்தார். இவர் புகுந்த வீட்டிற்கு வந்தவுடனே, தனது நன்னடத்தையின் மூலமும் நற்குணத்தின் மூலமும் அந்தக் குடும்பத்தினர் அனைவரையும் மகிழ்ச்சி அடையச் செய்தார். பதிபக்தியே நீ வாழ்க!</p>
<p class="Text">தேவி காந்தாரி எவ்வாறு கற்புநெறி உடையவராக இருந்தாரோ, அவ்வாறே அச்சமற்றவராகவும், நியாய உணர்வு கொண்டவராகவும் இருந்தார். எப்பொழுதும் சத்தியம், நீதி, தர்மம் — இவற்றின் பக்கம் இருந்தார். அநியாயத்திற்குத் துணை போக மாட்டார். இவருடைய புதல்வர்கள் பெரிய சபை நடுவில் திரௌபதியிடம் முறை தவறி நடந்தனர். புதல்வர்களின் இச்செயலால் இவர் மகிழ்ச்சி அடையவில்லை. அப்போது மனதில் பெரும் வேதனை அடைந்தார். இவருடைய கணவர் புதல்வர்களின் பேச்சைக் கேட்டு, பாண்டவர்களை மற்றும் ஒருமுறை பகடை ஆட அழைப்பு விடுத்தபோது, இவர் மிகவும் வேதனை கொண்டு, அம்முடிவை எதிர்த்துத் தம்முடைய கணவரிடம் கூறினார்—— “சுவாமி! துரியோதனன் பிறந்த உடனேயே நரி ஊளையிடுவதைப் போன்று அழத் தொடங்கினான். அப்போது பரமஞானியான விதுரன், ‘இந்தப் புதல்வனைத் தியாகம் செய்துவிடு’ என்றார். நான் அந்த வார்த்தையை நினைக்கும்போது இந்த விஷயம் நன்கு தெளிவாகிறது. இவன் குரு வம்சத்தை அழித்துவிட்டுத்தான் செல்வான். ஆரியபுத்திரரே! தாங்கள் தங்களது தவறால் எல்லோரையும் பெரும் ஆபத்தில் தள்ளிவிடாதீர்கள்; இந்த மரியாதையற்ற மூடர்களின் பேச்சிற்கு ‘ஆமாம்’ என்று தலையாட்டாதீர்கள்; இந்த வம்சத்தின் அழிவிற்குக் காரணம் ஆகாதீர்கள்; செம்மையாகக் கட்டப்பட்டுள்ள பாலத்தை உடைத்து விடாதீர்கள். முழுவதும் அணைக்கப்பட்ட நெருப்பு திடீரென கொழுந்துவிட்டு எரியும். பாண்டவர்கள் அமைதியாக உள்ளனர். விரோத மனப்பான்மை இல்லாது இருக்கின்றனர். இப்போது அவர்களை மறுபடியும் மறுபடியும் சினமூட்டுவது முறையன்று. இந்த உண்மை தங்களுக்குத் தெரிந்ததுதான். எனினும் நான் தங்களுக்கு நினைவூட்டுகிறேன். கெட்ட புத்தியுள்ள மனிதனின் உள்ளத்தில் சாஸ்திர உபதேசம் எடுபடாது. ஆனால், தாங்களோ வயோதிகர். ஆனபோதிலும் சிறுவர்களைப் போல் பேசுகின்றீர்கள். இது முறையன்று. புத்திரர்களுக்குச் சமமாக உள்ள பாண்டவர்களைத் தங்களுடையவர்களாக ஏற்றுக் கொள்ளுங்கள். அவர்கள் துக்கமடைந்து தங்களிடமிருந்து பிரிந்து செல்ல வேண்டாம். நமது குலத்திற்குக் களங்கமாக உள்ள துரியோதனனைத் தியாகம் செய்வதே மேலானது. மோகத்தின் வசப்பட்டு விதுரனின் பேச்சை நான் அச்சமயம் கேட்கவில்லை. அதன் பலன்தான் இது. அமைதி மூலமும் தர்மத்தின் மூலமும் தங்களுடைய அமைச்சர்களின் நல்ல ஆலோசனையின்படி தங்களது சிந்திக்கும் திறனைக் காப்பாற்றிக் கொள்ளுங்கள். இதில் தவறு எதுவும் செய்யாதீர்கள். முன்யோசனையின்றிச் செயல்படுவது தங்களுக்குப் பெரிய துக்கத்தைத் தருவதாக அமையும். ராஜ்யலட்சுமி கொடியவர்களின் கையில் அகப்பட்டால் அவர்களை முற்றிலும் அழித்துவிடுகிறாள்.” காந்தாரியின் இச்சொற்களால் தர்மம், நீதி, நடுநிலைமை ஆகியவை வெளிப்படுகின்றன. இவர் துரியோதனனுடைய முறையற்ற செயல்களைப் பலமுறை தடுத்தவண்ணம் இருந்தார். அவனுடைய ஆணவத்தைக் கண்டித்தார். மேலும், அவனது தவற்றால் ஏற்படக்கூடிய பயங்கரமான நிலையை அவனுக்கு எடுத்துச் சொன்னார். ஆனால், துரியோதனனின் தலை மீது காலன் நடனமாடிக் கொண்டிருந்தான். காந்தாரியின் இத்தகைய இதமான வார்த்தைகளில் அவன் கவனம் செலுத்தாமல் இருக்கச் செய்தான் காலன்.</p>
<p class="Text">பாண்டவர்களின் தரப்பிலிருந்து சமாதானம் செய்து கொள்ளும் நோக்கத்துடன் பகவான் ஸ்ரீகிருஷ்ணனே அஸ்தினாபுரம் சென்றார். அவரும் துரியோதனனுக்கு அறிவுறுத்தினார். அவர் தமது முயற்சியில் தோல்வியுற்றார். திருதராஷ்டிரர் தேவி காந்தாரியை அழைத்து அவரிடம் கூறினார்—— “இனி உன்னுடைய மகனுக்கு நீயே எடுத்துச் சொல். அவன் என்னுடைய பேச்சு எதையும் கேட்கவில்லை.” கணவனின் பேச்சைக் கேட்டதும் காந்தாரி கூறினார்—— “அரசே! தாங்கள் புத்திர பாசத்தால் மோகத்தில் ஆழ்ந்து இருக்கிறீர்கள். எனவே, இந்த விஷயத்தில் எல்லோருடையதைக் காட்டிலும் அதிக குற்றம் தங்களுடையதே. துரியோதனன் பெரும்பாவி என்று அறிந்தும்கூட தாங்கள் அவன் பின்னே சென்று கொண்டிருக்கின்றீர்கள். காமம், குரோதம், லோபம் ஆகியவை துரியோதனனைத் தம் பிடியில் சிக்க வைத்துள்ளன. இப்போதோ பலவந்தமாகக் கூட அவனை இந்தப் பாதையிலிருந்து தங்களால் விலக்க இயலாது. நன்கு ஆராயாமல் மூர்க்கனும், தீய நடத்தை உள்ளவனும், பேராசை பிடித்தவனுமாகிய தங்கள் மகனிடம் ஆட்சியை ஒப்படைத்தீர்கள். அதன் பலனைத்தான் இப்போது அனுபவிக்கிறீர்கள். தங்கள் வீட்டில் ஏற்பட்டுள்ள பிளவை அலட்சியம் செய்து செல்கின்றீர்கள். இப்படிச் செய்வதால் பாண்டவர்கள் கருத்தில் தாங்கள் கேலிக்குரியவர் ஆகிறீர்கள். கொஞ்சம் கவனியுங்கள். ஸாமம் (சமாதான பேச்சு) அல்லது பேதத்தால் (பிரிவு ஏற்படுத்துதல்) ஓர் ஆபத்தை நீக்க முடியும் என்றால், அறிவாளி தன்னுடைய உறவினர் மீது தண்டநீதியை (தண்டனை) பயன்படுத்துவானா?” காந்தாரியின் இந்த யுக்தி எப்படி அச்சமற்றதாகவும், நடுநிலைமையில் நன்மை நிறைந்ததாகவும், நியாயம் உள்ளதாகவும் இருக்கிறது!</p>
<p class="Text">இதன் பிறகு காந்தாரி துரியோதனனை அழைத்து, அவனுக்கு அறிவுரை அளிக்கத் துவங்கினார். அவர் கூறினார்—— “மகனே! எனது பேச்சைக் கேள். உனது தந்தை, பீஷ்மர், துரோணர், கிருபர், விதுரர் ஆகியோர் கூறுவதை ஏற்றுக்கொள். நீ பாண்டவர்களிடம் சமாதானம் செய்து கொள்வதாயின் உண்மையிலேயே அது தாத்தா பீஷ்மர், உனது தந்தை, நான், மேலும் உன் நலனையே விரும்பும் துரோணாசார்யார் ஆகியோருக்கு நீ செய்யும் சேவை ஆகும். மகனே! ஓர் அரசை அடைவதோ, காப்பதோ, அனுபவிப்பதோ நம்முடைய கையில் இல்லை. புலன்களை வென்ற ஒருவன்தான் அரசைக் காப்பாற்ற முடியும். காமமும் குரோதமும் மனிதனைப் பொருளில் (அர்த்தம்) இருந்து வழுவச் செய்கின்றன. இந்த இரண்டு எதிரிகளை வென்றால்தான் ஓர் அரசன் உலகம் முழுவதையும் வெல்லத் தகுதி பெறுவான். இதோ பார். முரட்டுக் குதிரைகள் நடுவழியிலேயே வலிமையற்ற சாரதியைக் கொல்வது போன்றே, புலன்களைத் தனது வசத்தில் வைக்காவிட்டால் அவை மட்டுமே மனிதனுக்குச் சர்வ நாசத்தைத் தரப் போதுமானவை. அதேபோல் எவனுடைய கட்டுப்பாட்டில் இந்திரியங்கள் இருக்கின்றனவோ, எவன் எந்தச் செயலையும் ஆலோசித்து புரிந்து கொள்கின்றானோ, அவனிடம் திருமகள் நீங்காமல் வசித்து வருவாள். குழந்தாய்! உன்னுடைய பிதாமகர் பீஷ்மரும், குரு துரோணசார்யாரும் கூறுவது முற்றிலும் சரியானது. உண்மையில் ஸ்ரீகிருஷ்ணனையும் அர்ஜுனனையும் எவரும் வெற்றி கொள்ள இயலாது. ஆகவே, ஸ்ரீகிருஷ்ணனிடம் சரண்புகுவாய். அவர் சந்தோஷம் அடைந்தால் இரண்டு பக்கத்தில் இருப்பவர்களுக்கும் நன்மை ஏற்படும். குழந்தாய்! யுத்தம் புரிவதால் நன்மை ஏற்படாது. அதில் அறமும் பொருளும் இல்லையென்றால் சுகம் எங்கிருந்து கிடைக்கும்? நீ உன்னுடைய அமைச்சர்களுடன் அரசை அனுபவிக்க விரும்பினால், நியாயப்படி பாண்டவர்களுக்குக் கொடுக்க வேண்டிய பங்கைக் கொடுத்துவிடு. குழந்தாய்! உலகில் பேராசையின் மூலம் யாருக்கும் செல்வம் கிட்டுவதில்லை. ஆகவே, பேராசையை விட்டுவிடு. பாண்டவர்களுடன் உடன்பாடு செய்து கொள். பாண்டவர்களைப் பதின்மூன்று ஆண்டுகள் வீட்டில் இருந்து வெளியேற்றியதே பெரிய தவறு. இப்போது சமாதானம் செய்து கொண்டு அக்குற்றத்தைக் கழுவிக் கொள்.” இந்த உபதேசம் எவ்வளவு நன்மை பயக்கக் கூடியது! எவ்வளவு ஆழ்ந்த கருத்துள்ளது! இதனால் காந்தாரி அறிவு நிறைந்தவர் எனத் தெரிகின்றது. அத்துடன் இவர் ஸ்ரீகிருஷ்ணன், அர்ஜுனன் ஆகியோரின் பெருமையையும் அறிந்தவர் என்பதும் வெளிப்படுகின்றது.</p>
<p class="Text">காந்தாரியின் இந்த உயர்ந்த உபதேசம் தீயோனான துரியோதனனிடம் எந்த விளைவையும் ஏற்படுத்தவில்லை. இரண்டு பக்கங்களிலும் போருக்குப் பெரும் ஆயத்தம் ஏற்பட்டு, குருக்ஷேத்திர யுத்த பூமியில் பதினெட்டு நாட்கள் கோர யுத்தம் நிகழ்ந்தது. போர் நடந்த நாட்களில் தினமும் துரியோதனன் இவரிடம், “தாயே! நான் எதிரிகளுடன் போர்புரியச் செல்கின்றேன். யுத்தத்தில் நான் வெற்றிபெற ஆசி வழங்குங்கள்” என வேண்டுவான். காந்தாரியிடம் கற்பின் மகிமையால் பெரும் தேஜஸ் குடி கொண்டிருந்தது. அவர் ‘தம்முடைய மகன் வெற்றி பெற வேண்டும்’ என்று ஆசீர்வாதம் செய்தால் அது வீண்போகாது. ஆனால், இவர் அவ்வாறு ஆசீர்வாதம் செய்வாரா? துரியோதனன் அக்கிரமம் செய்தவன் என்று இவருக்குத் தெரியும். அக்கிரமம் செய்பவரிடம் ராஜ்யலட்சுமி நிலைத்து இருப்பதில்லை. எனவே, ஒவ்வொரு முறையும், “மகனே! எங்கு தர்மம் உள்ளதோ, அங்குதான் வெற்றியும் இருக்கும். உனக்கு வெற்றியில் விருப்பம் இருந்தால் தர்மத்தில் நிலைபெற்று இரு, அதர்மத்தை விட்டுவிடு” என்றே இவர் பதில் தருவார். இவர் எப்போதும் துரியோதனன் சார்பாக இருந்ததேயில்லை. ஆனால், தம்முடைய நூறு புதல்வர்களும் இறந்துவிட்டனர் என்று அறிந்தபோது, மிகுந்த சோகத்தினால் அவரது மனத்தில் சினம் பொங்கி எழுந்தது. பாண்டவர்களுக்குச் சாபம் தர எண்ணினார். பகவான் வேதவியாசர் பிறர் மனத்தில் இருப்பதை அறிபவர். காந்தாரியின் எண்ணத்தை அறிந்ததும் அவரிடம் வந்தார். அவரைச் சாந்தப்படுத்தினார். தவறான முடிவிலிருந்து அவரைத் தடுத்தார். அப்போது பாண்டவர்கள் அங்கு வந்தனர். காந்தாரி அன்னையின் மனத்தில் இருந்த வருத்தத்தை அறிந்த யுதிஷ்டிரர், அவர் அருகில் சென்று தம்மையே இகழ்ந்து கொண்டு அவருடைய கால்களில் விழத் தொடங்கினார். அப்போது காந்தாரியின் கோபம் நிறைந்த பார்வை, அவருடைய கண்களை மூடியிருந்த பட்டுத்துணி வழியே சிறிது யுதிஷ்டிரரது கால்நகத்தின் மேல் விழுந்தது. அவருடைய அழகிய சிவந்தநிறம் படைத்த நகங்கள் கருமையுற்றன. இதைக் கண்ட அர்ஜுனன் ஸ்ரீகிருஷ்ணரின் பின்னே மறைந்து கொண்டார். சகோதரர்கள் பயத்தால் இங்குமங்கும் ஓடி ஒளிந்தனர். அவர்கள் இங்ஙனம் தத்தளிப்பதை உணர்ந்த காந்தாரியின் சினம் அடங்கியது. ஒரு தாயைப் போல் பாண்டவர்களுக்குத் தைரியமூட்டினார். மேலே குறிப்பிட்ட நிகழ்ச்சியால் காந்தாரியின் கற்பின் பெருமை புலனாகிறது. கடைசியில் காந்தாரி தமது சினத்தை ஸ்ரீகிருஷ்ணனிடம் திருப்பினார். அல்லது இவ்வாறும் கூறலாமே. எல்லோர் உள்ளத்திலும் உறையும் ஸ்ரீகிருஷ்ணன் அவரது மனத்தைத் திருப்பி, அவர் சினத்தில் இருந்து பாண்டவர்களைப் பாதுகாத்தார். ஸ்ரீகிருஷ்ணனே இவரது சாபத்தைத் தம் மீது ஏற்றுக் கொண்டார். காந்தாரி தேவி குருக்ஷேத்திரம் சென்று அங்கு இதயத்தைப் பிளக்கக்கூடிய கோரக் காட்சியைக் கண்டபோது அவரால் துக்கத்தை அடக்க முடியவில்லை. கோபம் நிரம்பியவராய் ஸ்ரீகிருஷ்ணனிடம் கூறினார்—— “கிருஷ்ணா! பாண்டவர்களும் கௌரவர்களும் விரோதத்தின் காரணத்தால் நாசம் அடைந்தனர். ஆனால், திறமை படைத்திருந்த நீ உன்னுடைய உறவினர்களை ஏன் அலட்சியம் செய்தாய்? உன்னிடம் பெரிய சேனையும் எண்ணற்ற பணியாளரும் இருந்தனர். உன்னால் இரண்டு தரப்பினரையும் அடக்கி வைக்க முடியும். உனது பேச்சுத்திறமையால் இரு தரப்பினருக்கும் விஷயத்தைப் புரிய வைக்க முடியும். ஆனால், நன்றாகத் தெரிந்து கொண்டு வேண்டுமென்றே கௌரவர்கள் அழிவதை அலட்சியப்படுத்தினாய். எனவே, இப்போது அதனுடைய விளைவை அனுபவி. என்னுடைய கணவனுக்குப் பணிவிடை செய்த தவத்தின் வலிமையால் நான் உனக்குச் சாபம் தருகிறேன். பாண்டவர்களும் கௌரவர்களும் தமக்குள் சண்டையிடும் போது நீ அதைப் பொருட்படுத்தாமல் இருந்து விட்டதால், உனது உறவினர்களும் தம்மிடையே சண்டையிட்டு மடிவார்கள். மேலும் ஓர் அனாதையைப் போல் நீயும் கொல்லப்பட்டு மாள்வாய். இன்று எப்படி பரத வம்சத்தின் பெண்கள் சோகத்தினால் புலம்புகின்றனரோ, அப்படியே உனது குடும்பத்தில் உள்ள பெண்களும் தங்கள் உறவினர்கள் மரணம் அடைந்தவுடன் தலையில் அடித்துக் கொண்டு அழுவார்கள்.”</p>
<p class="Text">காந்தாரியின் இத்தகைய கொடிய சொற்களைக் கேட்டு, பெருந்தன்மையுடன் ஸ்ரீகிருஷ்ணன், “இப்படித்தான் நடக்கும் என்று நான் முன்பே அறிவேன். என்ன நடக்குமோ அதையே தாங்கள் தங்களுடைய சாபம் மூலம் கூறினீர்கள். தெய்வத்தின் கோபத்தால்தான் விருஷ்ணி குலத்தில் நாசம் ஏற்படும் என்பதில் சந்தேகம் இல்லை. இதை என்னைத் தவிர வேறு யாராலும் செய்ய முடியாது. மனிதர்கள் என்ன, தேவர்கள் மற்றும் அசுரர்களால் கூட இவர்களை சம்காரம் செய்ய முடியாது. எனவே, இந்த யது வம்சத்தினர் தம்மிடையே ஏற்பட்ட கலகத்தாலேயே நாசம் அடைவர்” என்று புன்முறுவலுடன் மொழிந்தார்.</p>
<p class="Text">யுதிஷ்டிரன் அரசாளும்போது காந்தாரிதேவி சிறிது காலம் அவரிடமே வாழ்ந்தார். கடைசியில் பதியைப் பின்பற்றி வனத்திற்குச் சென்றார். அங்கு தவ வாழ்வு வாழ்ந்து தபஸ்விகளைப் போலவே, கணவனுடன் காட்டுத்தீயில் தமது சரீரத்தை எரித்துக் கொண்டு, அவரோடு குபேரலோகம் அடைந்தார். இவ்வாறு கணவனையே சார்ந்திருந்த காந்தாரி இவ்வுலகில் கணவனுக்குப் பணிவிடை செய்து பரலோகத்திலும் அவர் அருகே இருந்து பணிபுரியும் பேறு பெற்றார். இதுதான் ஒவ்வொரு பதிவிரதையும் விரும்பும் இலட்சியம் ஆகும். ஒவ்வொரு பதிவிரதையும் காந்தாரியின் வாழ்க்கையை மனத்தில் இருத்தி, அதைப் பின்பற்றித் தம் வாழ்க்கையை அமைத்துக் கொள்வது சிறந்தது.</p>
<p class="Book-End-Line para-style-override-4"><span class="char-style-override-35">* * * * *</span><span></span></p>


<p class="Page-Break"> </p>
<p class="Heading" id="toc_marker-11">8. மகாத்மா விதுரர்</p>
<p class="Text">மகாத்மா விதுரர் உண்மையில் தர்மத்தின் அவதாரம் ஆவார். ரிஷி மாண்டவ்யரின் சாபத்தினால் அவர் நான்காம் வர்ணத்தில் பிறப்பு எடுக்க நேரிட்டது. சந்தனு மகாராஜாவின் மகன் விசித்திரவீர்யன் என்ற அரசரின் வேலைக்காரியின் வயிற்றில் உருவானவர். எனவே, ஒருவிதத்தில் திருதாஷ்டிரர், பாண்டு ஆகியோருக்கு ஒன்றுவிட்ட சகோதரர். அவர் சிறந்த அறிஞர், நீதி அறிந்தவர், தர்மம் அறிந்தவர், வித்வான், நன்னடத்தை உடையவர். மேலும் இறைபக்தி மிகுந்தவர். இத்தகைய மேலான குணங்களால் அனைவரும் இவருக்குப் பெரிதும் மதிப்பைத் தந்தனர். அவர் அச்சமே அறியாதவர்; பொதுவான மனப்பான்மை உடையவர்; மேலும், திருதராஷ்டிரர் போன்றவர்களுக்கு நன்மை தரும் ஆலோசனைகளைத் தந்தார். அவர் திருதராஷ்டிரரின் அமைச்சாராகவும் இருந்தார். துரியோதனன் பிறந்ததுமே கழுதை போன்று குரல் எழுப்பினான். அவன் பிறந்த சமயம் பலவித அமங்கல சகுனங்கள் ஏற்பட்டன. இவற்றைக் கண்டதும் விதுரர் சில பெரியோர்களுடன் திருதராஷ்டிரரிடம் சென்று, “உங்களுடைய இந்த மகன் குலத்தை அழிப்பவன் ஆவான். எனவே, இவனைத் தியாகம் செய்வதே மேலானது ஆகும். இவனை உயிரோடு வாழ விடுவதால், தாங்கள் துன்பத்தையே அனுபவிக்க நேரிடும். சாஸ்திரங்களின் நியதிப்படி, ஒரு குலத்தைக் காக்கத் தனிப்பட்ட மனிதனையும், கிராமத்திற்காக ஒரு குலத்தையும், நாட்டிற்காக ஒரு கிராமத்தையும், ஆத்மாவிற்காகப் பூவுலகம் முழுவதையும் தியாகம் செய்ய வேண்டும்” என அறிவுரை கூறினார்.</p>
<p class="Text">ஆனால், திருதராஷ்டிரர் மோகத்தின் வசப்பட்டு விதுரரின் பேச்சை ஏற்கவில்லை. அதன் விளைவாக, துரியோதனன் காரணமாக அவருக்கு வாழ்நாள் முழுவதும் துன்பத்தையே ஏற்க நேர்ந்தது; உயிருடன் இருக்கும் பொழுதே குலத்தின் நாசத்தைக் காண நேர்ந்தது. மகாத்மாக்களின் நன்மை தரும் சொற்களைக் கவனத்தில் கொள்ளாவிட்டால் துக்கத்தையே அனுபவிக்க நேரிடும்.</p>
<p class="Text">துரியோதனன் பாண்டவர்களுக்கு அக்கிரமம் செய்தபோது, பாண்டவர்களின் நன்மையையே விதுரர் விரும்பினார். காரணம், முதலாவதாக அவர்கள் தந்தையை இழந்தவர்கள்; இரண்டாவது, அவர்கள் தர்மநெறியில் நிற்பவர்கள். அவர் நேரிடையாகவும் மறைமுகமாகவும் அவர்களை நன்றாகப் பாதுகாத்தும் உதவி செய்தும் வந்தார். தர்மத்தின் நெறிப்படி நடப்பவர்களுக்கு, தர்மம் நன்மை தருவதாக அமைவது சரிதான். மேலும், விதுரர் தர்மத்தின் அவதாரம் ஆவார். பாண்டவர்களுக்கு எவ்விதமான துன்பங்கள் எவ்வளவு நேரிட்டாலும் கடைசியில் அவர்களுக்குத்தான் வெற்றி கிட்டும் என்பதை அவர் அறிவார். <span class="char-style-override-20">‘யதோ த</span><span class="char-style-override-36">4</span><span class="char-style-override-20">ர்மஸ்ததோ ஜய: ।’</span> எங்கு தர்மம் உள்ளதோ அங்குதான் வெற்றியும் உள்ளது. மேலும், பாண்டவர்கள் நீண்ட ஆயுள் படைத்தவர்கள். ஆதலால், அவர்களை எவரும் அழிக்க முடியாது என்பதும் அவருக்குத் தெரியும். எனவே, துரியோதனன் விளையாட்டாகப் பீமனுக்கு விஷம் கலந்த உணவை அளித்து கங்கையில் மூழ்கடித்த போது, பீமன் வீடு திரும்பி வராததைக் கண்ட குந்தி கவலையில் ஆழ்ந்தார். மற்றும் துரியோதனன் பீமனிடம் கொண்ட பகைமை பற்றிய சந்தேகம் கொண்டாள். அப்போது விதுரர் குந்தியிடம் சென்று அறிவுரை தந்தார்—— “தற்போது பேசாமல் இருப்பதே நல்லது. துரியோதனனைப் பற்றிய சந்தேகத்தை இப்போது வெளிக்காட்டுவது அபாயத்தில் இருந்து மீள்வதாகாது. அதனால், அவன் மேலும் சீண்டப்பட்டு, உங்களுடைய பிற மகன்கள் மீதும் ஆபத்து ஏற்படுத்தும் வாய்ப்பு உள்ளது. பீமசேனன் மரணம் அடைய மாட்டான். அவன் விரைவில் திரும்பி வருவான்.” குந்தி விதுரரின் நீதி நிறைந்த இந்த யோசனையை ஏற்றுக் கொண்டார். அவர் சொல் முற்றிலும் உண்மையாகியது. சில நாட்களில் பீமசேனன் திரும்பி வந்தான்.</p>
<p class="Text">அரக்கு மாளிகையில் இருந்து தப்பித்து வெளியே வருவதற்கான உபாயத்தையும் பாண்டவர்களுக்கு விதுரர்தான் தெரிவித்தார். நீதிநெறிகளை மட்டுமின்றி, அவர் பல மொழிகளையும் அறிந்தவர். பாண்டவர்கள் வாரணாவதம் செல்லும்போது, அவர் யுதிஷ்டிரரிடம் மிலேச்சர்கள் மொழியில், அவர்களுக்கு நேரவிருக்கும் ஆபத்தைக் குறிப்பால் உணர்த்தினார். அத்துடன் அதில் இருந்து தப்பித்துக் கொள்ளும் உபாயத்தையும் தெரிவித்தார். மேலும், அவர் முன்னேற்பாடாகச் சுரங்கம் வெட்டும் ஒருவனிடம் அரக்கு மாளிகையில் இருந்து வெளியேறுவதற்காகச் சுரங்கம் ஒன்றை அமைக்கும்படியும் பணித்தார். அவனும் ரகசியமாகப் பூமியின் அடியில் காட்டிற்குள் செல்லும் வழியை உண்டாக்கினான். அரக்கு மாளிகைக்குத் தாமே தீயிட்டுவிட்டு, தாய் குந்தியுடன் பாண்டவர்கள் அந்தப் பாதை வழியாக ஆபத்து ஏதுமின்றி வெளியே வந்தனர். கங்கைக் கரையில் நதியைக் கடப்பதற்காக ஒரு படகுடன் படகோட்டியையும் தயாராக இருக்கும்படி விதுரர் ஏற்பாடு செய்திருந்தார். அதன் மூலம் அவர்கள் கங்கையைக் கடந்தனர். இவ்வாறு தமது அறிவின் துணையால், நீதிநெறியால் விதுரர் பாண்டவர்களைக் காப்பாற்றினார். இந்த விஷயம் துரியோதனன் முதலியவர்களுக்குத் தெரியாதவாறும் கவனமாகப் பார்த்துக் கொண்டார். பாண்டவர்கள் தம்முடைய தாயாருடன் அரக்கு மாளிகையில் எரிந்து சாம்பலாயினர் என்றே அவர்கள் எண்ணினர். சரீரபலமோ, ஆயுதபலமோ எல்லாச் சமயங்களிலும் உதவாது. தன்னைக் காப்பாற்றிக் கொள்ள நீதியின் வலிமையையும் துணை கொள்ள வேண்டும். மகாத்மா விதுரர் தர்மம் மற்றும் சாஸ்திர அறிவோடு நீதிமுறைகளையும் அறிந்தவர்.</p>
<p class="Text">பாண்டவர்களிடம் அன்பும் பரிவும் கொண்டிருந்ததைப் போலவே, தனது அண்ணன் திருதராஷ்ட்டிரர் மற்றும் அவருடைய புதல்வர்களிடமும் நட்பும் நெருங்கிய உறவும் கொண்டிருந்தார். அவர்களது நன்மையைப் பற்றியே எப்போதும் சிந்தித்து வந்தார். அவர்களுக்குச் சரியான ஆலோசனையையே எப்போதும் தருவார். <span class="char-style-override-20">‘ஹிதம் மநோஹாரி ச து</span><span class="char-style-override-36">3</span><span class="char-style-override-20">ர்லப</span><span class="char-style-override-36">4</span><span class="char-style-override-20">ம் வச:’</span> (நன்மை தருவதும் மனத்திற்கு உகப்பானதுமான சொற்கள் மிகவும் அரிதானவை.) இந்த தத்துவத்திற்கு ஏற்ப அவருடைய சொற்கள் சத்தியமாகவும் நன்மை தருவதாகவும் ஆனபோதிலும், துரியோதனனின் கூட்டத்திற்குக் கசப்பாக அமைந்தன. ஆகவே, துரியோதனனும் அவனுடைய தோழர்களும் எப்போதும் அவரிடம் மனமகிழ்ச்சி கொள்ளாது இருந்தனர். ஆனால், அவர்களுடைய மகிழ்ச்சியற்ற மனப்பான்மையைச் சிறிதும் பொருட்படுத்தாது, எப்போதும் அவர்களுக்கு நன்மையானதையே செய்தார். அவர்கள் தீயநெறியில் இருந்து விலகுமாறு இடையறாமல் முயன்று வந்தார். திருதராஷ்டிரர் தம்முடைய தீய புதல்வர்களின் வலிமையால் அவர்கள் வசப்பட்டிருந்தார். அதனால், எல்லாச் சமயத்திலும் விதுரரின் பேச்சை ஏற்காது இருந்தார். அதன் காரணமாகத் துன்பமும் அனுபவித்தார். எனினும், அவருக்கும் விதுரர் மீது பெரும் நம்பிக்கை இருந்தது. விதுரரைப் புத்திசாலி, தொலைநோக்கு உடையவர், தமக்கு மேலான நன்மையைச் சிந்திப்பவர் என்று கருதினார். பெரும்பாலும் இவருடன் ஆலோசனை செய்யாது எந்த முடிவையும் எடுக்க மாட்டார்.</p>
<p class="Text">இதேபோல் விதுரர் பாண்டவர்களுடன் சேர்ந்து செயல்படும்போது, அவர்கள் பெரும்பாலும் இவருடைய ஆலோசனையைக் கேட்பார்கள். பாண்டவர்களைப் பொறுத்த வரையில் இவருடைய ஆலோசனை ஓரம் சாராது இருக்கும் என்று அறிவார்கள்.</p>
<p class="Text">தனது மாமன் சகுனியின் தீய உணர்வால் தூண்டப்பட்டு, பாண்டவர்களுடன் சூது விளையாட வேண்டும் என்ற தீர்மானத்தைத் தனது தந்தையிடம் துரியோதனன் கூறினான். அப்போது திருதராஷ்டிரர் தமது வழக்கப்படி விதுரரிடம் யோசனை கேட்க அவரை அழைத்தார். அவரது கருத்தை ஏற்காமல், துரியோதனன் தான் தற்கொலை செய்து கொள்வதாக அச்சுறுத்தினான். எனினும் அரசன் வெகு தெளிவாக, “விதுரரின் ஆலோசனையைக் கேட்காமல், சூது விளையாட உனக்கு அனுமதி தரமாட்டேன்” என்று கூறிவிட்டார். பாவ வடிவமான துரியோதனனின் கருத்தைக் கேட்டு, விதுரர் ‘கலிகாலம் வந்துவிட்டது’ என்று தெரிந்து கொண்டார். இந்தத் தீர்மானத்தை அவர் கடுமையாக எதிர்த்தார். தமது மூத்த சகோதரனுக்கு, “சூதாட்டத்தால் தங்கள் மகன்கள் மற்றும் தம்பியின் புதல்வர்களிடையே விரோதம் அதிகரிக்கும். இதனால் எவருக்கும் எந்தவித நன்மையும் விளையாது. எனவே, சூது விளையாட ஏற்பாடு செய்யாது இருப்பதே நல்லது. இதனால் இரண்டு பக்கத்தில் உள்ளவர்களுக்கும் பெரும் நன்மையே விளையும்” என்று அறிவுறுத்தினார். திருதராஷ்டிரர் விதுரரின் கருத்தைப் பெரிதும் புகழ்ந்தார்; பலவாறாக துரியோதனனுக்கும் எடுத்துக் கூறினார். ஆனால், அவன் எதையும் ஏற்கவில்லை. சூதாட்டத்தில் பாண்டவர்களைத் தோற்கடித்து, அவர்களை இழிவுபடுத்துவதில்தான் அவன் மனம் தீவிரமாக ஈடுபட்டது. பாண்டவர்களின் எல்லையற்ற பெருமையையும் சிறப்பையும் காண அவனுக்கு விருப்பமில்லை. துரியோதனனை எந்தவிதத்திலும் சமாதானப்படுத்த முடியாததால் திருதராஷ்டிரர், அவனுடைய ஆலோசனையை ஏற்க வேண்டியதாகியது. விதுரரின் மூலமாகவே பாண்டவர்களை இந்திரப்பிரஸ்தத்தில் இருந்து அழைத்துவரச் செய்தார். விதுரருக்கு இந்த விஷயம் பிடிக்கவில்லை என்ற போதிலும், தனது அண்ணனின் கட்டளையை மீறுவது சரியெனப் படவில்லை.</p>
<p class="Text">விதுரர், பாண்டவர்களிடம் சென்று எல்லா விவரத்தையும் கூறினார். யுதிஷ்டிர மகாராஜாவிற்கும் சூதாடுவது முறையாகப் படவில்லை. ஆயினும், தம்முடைய தந்தையின் கட்டளை என்பதால் அழைப்பை ஏற்றுக் கொண்டார். சூதாட்டம் துவங்கும் முன்பு, அதனால் விளையும் தீமைகளைப் பற்றி விதுரர் பேசினார்—— “அரசே! தாங்கள் இப்போதாவது தெரிந்து கொள்ளுங்கள். துரியோதனனின் பேச்சிற்கு ‘ஆமாம்’ போடுவதை விட்டுவிடுங்கள். குலத்தை அழிவிலிருந்து காப்பாற்றுங்கள். பாண்டவர்களை விரோதித்து, அவர்களைத் தங்கள் எதிரிகளாக ஆக்காதீர்கள்.”</p>
<p class="Text">சூதாட்டத்திற்குப் பின் பாண்டவர்கள் வனத்திற்குச் சென்ற பிறகு திருதராஷ்டிரரின் மனத்தில் பெரும் கவலை ஏற்பட்டது; உள்ளம் எரிந்தது. அவர் விதுரரைக் கூப்பிட்டு மனத்தில் உள்ள வேதனையைத் தெரிவித்தார். அவரிடம் இருந்து ஒரு விஷயத்தை அறிய விரும்பினார். “மக்கள் நம்மீது திருப்தியுடன் இருக்கவும், பாண்டவர்கள் சினம் கொண்டாலும் நமக்கு எந்தவிதத்திலும் தீங்கு ஏற்படாது இருக்கவும், நாம் எவ்வாறு நடந்துகொள்ள வேண்டும்?” எனக் கேட்டார். இதற்கு விதுரர், “அரசே! அறம், பொருள், இன்பம் — இவை மூன்றிற்குமான பலன் தர்மத்தின் மூலமே ஏற்படுகின்றது. தர்மம் அரசனின் வேர். எனவே, தாங்கள் தர்மத்தில் உறுதியாக நின்று, பாண்டவர்களையும் தங்கள் புதல்வர்களையும் காப்பாற்றுங்கள். தங்கள் மகன் சகுனியின் சூழ்ச்சியினால் நிறைந்த அவையில் தர்மத்தைப் புறக்கணித்தான். சத்தியத்தையே பின்பற்றும் யுதிஷ்டிரனைக் கபடமாகச் சூதில் தோற்கடித்து, அவனுடைய உடைமைகள் அனைத்தையும் பறித்துக் கொண்டது மிகவும் தாழ்ந்த அதர்மமான செயல். இதிலிருந்து விடுபட ஒரே ஒரு வழிதான் உள்ளது. அப்படிச் செய்தால் தங்களுடைய மகன் பாவத்திலும் களங்கத்திலும் இருந்து விடுபட்டு, நல்ல நிலைமையை அடைவான். அந்த வழி என்னவென்றால், தாங்கள் பாண்டவர்களிடமிருந்து பறித்துக் கொண்டதை அவர்களுக்கே திருப்பித் தந்துவிடுங்கள். அரசன் ஒருவன் தன்னிடம் உள்ள செல்வச்செழிப்பைக் கொண்டு மனநிறைவுடன் இருக்கவேண்டும். பிறருடைய உடைமைகளை விரும்பக் கூடாது. இதுவே மேலான ராஜதர்மம். நான் தங்களிடம் கூறிய இந்த உபாயத்தால் தங்களது களங்கம் விடுபடும்; சகோதரர்களிடையே மனக்கசப்பும் வெறுப்பும் அதிகமாகாது; அதர்மம் நடைபெறாது. தங்களுடைய புதல்வர்களுக்குச் சிறிதளவேனும் நன்மை எஞ்சி இருக்கவேண்டும் என்றால், மிக விரைவில் இந்தக் காரியத்தைச் செய்யவேண்டும். ஆனால், மோகத்தின் வசப்பட்டு தாங்கள் இவ்வாறு செய்யாவிட்டால், குரு வம்சம் முழுவதும் நாசம் அடைந்துவிடும். தங்கள் புதல்வன் மனமகிழ்ச்சியுடன் இதை ஏற்றுக்கொண்டால் சரி. இல்லையென்றால் குடும்பம், குலம், மக்களின் நன்மை — இவற்றைக் கருத்தில் கொண்டு, குலத்திற்கே களங்கமாகவும் தீயவனாகவும் உள்ள இவனைக் கைது செய்து, யுதிஷ்டிரனை அரியணையில் அமரச் செய்யுங்கள். யுதிஷ்டிரனின் மனத்தில் எவர் மீதும் விருப்போ, வெறுப்போ கிடையாது. எனவே, தர்மநெறிப்படி பூமியில் அரசாட்சி செய்வான். அவையோர் முன் துச்சாதனன் பீமசேனனிடமும் திரௌபதியிடமும் மன்னிப்பு கேட்கட்டும். வேறு நான் என்ன கூறட்டும். இவ்வளவு செய்தாலே தாங்கள் செய்ய வேண்டிய கடமையைச் செய்து முடித்தவர் ஆவீர்கள்” என்று கூறினார்.</p>
<p class="Text">விதுரரின் இந்த ஆலோசனை உண்மையாக, நன்மையே நிரம்பியதாக, தர்மமயமாக, அச்சமற்றதாக இருந்தது. ஆயின் மரணத்தருவாயில் உள்ளவனுக்கு மருந்து கசப்பாக இருப்பது போல், திருதராஷ்டிருக்கு விதுரரின் இந்த அறிவுரை மனத்திற்குகந்ததாக அமையவில்லை. அவர் விதுரரிடம் கோபம் கொண்டு எரிந்து விழுந்து கூறினார்—— “விதுரா! இனிமேல் எனக்கு உன்னிடம் இருந்து எதுவும் தேவையில்லை. உனக்கு விருப்பம் இருந்தால் இங்கு இரு; இல்லையென்றால் வெளியே போய்விடு. நீ எப்போதும் பாண்டவர்களுக்குச் சாதகமாகப் பேசுவதையே நான் காண்கின்றேன். சரிதான், அவர்களுக்காக நான் எனது புதல்வர்களை எப்படி விடமுடியும்?” இனி கௌரவர்களின் குலம் நாசமடைவது உறுதி என விதுரர் தெரிந்து கொண்டார். எனவே, அவர் வேறு எதுவும் பேசாது எழுந்தார். உடனே ரதத்தில் பயணம் செய்து பாண்டவர்கள் வசித்த காம்யக வனம் சென்றார். அங்கு சென்றதும் தாம் அஸ்தினாபுரத்தில் இருந்து வெளியேறி வந்த காரணத்தைக் கூறினார். இங்கோ விதுரர் பாண்டவர்களிடம் சென்ற செய்தி திருதராஷ்டிருக்குத் தெரிய வந்தது; அதனால் அவர் மிகுந்த மனவருத்தம் அடைந்தார். விதுரரின் உதவியும் அறிவுரையும் கிடைத்துவிட்டால் பாண்டவர்கள் மேலும் அதிக வலிமை பெற்று விடுவார்கள் என்று எண்ணினார். அவர் உடனேயே ஸஞ்ஜயனை அனுப்பி விதுரரைத் திரும்பி வருமாறு அழைத்தார். விதுரரோ எப்போதும் விருப்பு—வெறுப்பு அற்றவர். அவரது மனத்தில் திருதராஷ்டிரரின் மீது சிறிதளவும் சினம் கிடையாது. தம்முடைய அண்ணனின் கட்டளையின்படி எவ்வாறு அஸ்தினாபுரத்தில் இருந்து வெளியேறினாரோ, அவ்வாறே திரும்பி வரவேண்டும் என்ற ஆணை கிடைத்ததும், அண்ணனிடம் திரும்பி வந்தார். திரும்பியதும், “என்னைப் பொறுத்தவரையில் பாண்டவர்களும், தங்களுடைய புதல்வர்களும் சமானம் ஆனவர்கள். எனினும், பாண்டவர்களின் உதவியற்ற நிலைமையைக் கண்டு மனத்தில் இயல்பாகவே அவர்களுக்கு உதவி புரியும் எண்ணமே வருகின்றது. ஆயினும் தங்களுடைய புதல்வர்களிடம் எத்தகைய வெறுப்பு மனப்பான்மையும் என்னிடம் கிடையாது” என்றார். உண்மையும் அதுதான். அவரிடம் முறையற்ற விதத்தில் நடந்து கொண்டதற்காகத் திருதராஷ்டிரரும் மன்னிப்பு கேட்டார். திருதராஷ்டிரருடன் முன்பு போலவே வசித்து, விதுரர் அவருக்குச் சேவை புரிந்து வந்தார்.</p>
<p class="Text para-style-override-2">ஒருநாள் இரவு திருதராஷ்டிரருக்குத் தூக்கம் வரவில்லை. உடனே அவர் விதுரரை வரவழைத்து மன அமைதிக்கான வழியைப் பற்றிக் கேட்டார். அப்போது விதுரர் திருதராஷ்டிரருக்குத்  தர்மம்—நீதியைப்  பற்றி  மிகவும் அழகாக உபதேசம் செய்தார். அதுவே <span class="char-style-override-4">‘விதுர நீதி’</span><span class="char-style-override-4">‡</span> என்ற பெயரில் உத்யோக பர்வத்தில் 33—40 வரை எட்டு அத்தியாயங்களில் தொகுக்கப்பட்டுள்ளது. இப்பகுதியை ஒவ்வொருவரும் ஆழ்ந்து கவனத்துடன் கற்க வேண்டும்.</p>
<p class="Shlok para-style-override-10"><span class="char-style-override-33">‡</span><span> ‘விதுர நீதி’ என்ற பெயரில் தனி நூலாக ‘கீதா பிரஸ், கோரக்பூர் (உ.பி)’ நிறுவனத்தினரால் வெளியிடப்பட்டுள்ளது.</span></p>
<p class="Text">விதுரரின் உபதேசம் கேட்டும் திருதராஷ்டிரருக்கு மனத்தில் சாந்தி ஏற்படவில்லை. அவரிடமிருந்து மேலும் பல விஷயங்களைக் கேட்க அவர் விரும்பினார். விதுரர், “அரசே! என்னிடமிருந்து தாங்கள் கேட்க வேண்டியதைக் கூறிவிட்டேன். இப்போது பிரும்மாவின் புதல்வர் ஸனத்ஸுஜாதர் என்ற பெயர் படைத்த ஸனாதன ரிஷி, தங்களுக்குத் தத்துவ ரீதியாக உபதேசம் அளிப்பார். எனது பிறப்பு ஒரு அடிமையின் வயிற்றில் ஏற்பட்டதால் தத்துவ உபதேசம் செய்யும் தகுதி எனக்குக் கிடையாது” என்று கூறினார். பின்பு அந்தக் கணமே அவர் ஸனத்ஸுஜாதரைத் தியானித்தார். அவரும் உடனே அவர் முன்பு தோன்றினார். ராஜா திருதராஷ்டிரரின் வினாக்களுக்கு ஸனத்ஸுஜாதர் விடையளித்தார். பரமாத்ம சொரூபம், அதை அடையும் நெறியைப் பற்றி அழகாக விளக்கினார். இவ்வாறு விதுரர் திருதராஷ்டிரருக்கு தர்மம்—நீதியைப் பற்றித் தாமே விளக்கினார். மேலும், திருதராஷ்டிரர் நிறைநிலை எய்திய யோகியும் பரமரிஷியுமான ஸனத்ஸுஜாதர் மூலம் தத்துவம் பற்றிய உபதேசம் பெற வழி செய்து, அவருக்கு மேலான நன்மை கிடைக்கும் அரிய பணியைச் சிறப்பாகச் செய்தார். திருதராஷ்டிரர் மற்றும் அவர் புதல்வர்களைக் குறித்து விதுரர் மூலம் எந்தச் செயல் நடந்தாலும், அது அவர்களுடைய நன்மைக்கு என்றே அமைந்தது. மகாத்மாக்களின் வாழ்வு முழுவதும் பிறருடைய நன்மைக்காகவே அமையும். விதுரர் தாமே தத்துவ ஞானியாக இருந்தபோதிலும், தமது பிறப்பின் காரணமாக, அவர் தாமே உபதேசம் செய்யாமல், ஸனாதன நெறியின் வரையறையைக் காப்பாற்றினார். இதனால் உலகிற்கும் தமது நடத்தையின் மூலம் சிறந்த உபதேசம் செய்தார். அதாவது ஞானியாக இருப்பவரும் சாஸ்திர நெறிமுறைகளைக் காப்பாற்ற வேண்டியது அவசியமாகின்றது. ஸனத்ஸுஜாதர் கொடுத்த உபதேசம் <span class="char-style-override-4">‘ஸநத்ஸுஜாதீயம்’</span> என்ற பெயரில் உத்யோக பர்வம் 41—46 வரை ஆறு அத்தியாயங்களில் தொகுக்கப்பட்டுள்ளது.</p>
<p class="Text">விதுரர் ஞானியாகவும் தத்துவம் அறிந்தவராகவும் இருந்ததுடன், இறைவனிடம் மாறாத பக்தியோடு திகழ்ந்தவர். அவருக்கு பகவான் ஸ்ரீகிருஷ்ணனின் இணையடிகளில் அசையாத பக்தி இருந்தது. பகவான் ஸ்ரீகிருஷ்ணனும் இவரைப் பெரிதும் மதித்தார். அவர் பாண்டவர்களின் தூதுவன் என்ற முறையில் அஸ்தினாபுரம் சென்றபோது, ராஜா திருதராஷ்டிரர் மற்றும் சபையில் உள்ளவர்களைச் சந்தித்து, நேரடியாக விதுரரிடம் வந்து, அவரது விருந்தோம்பலை ஏற்றுக் கொண்டார். அதன்பின் தம்முடைய அத்தை குந்தியைச் சந்தித்தார். அது மட்டுமன்று. துரியோதனன், அவருடைய உறவினன் என்ற முறையில் ஸ்ரீகிருஷ்ணனை உணவருந்த வேண்டியபோது, அவர் மிகவும் உறுதியாக அதை மறுத்து விதுரருடன் சென்றுவிட்டார். அங்கு பீஷ்மர், துரோணர், கிருபர், பாஹ்லீகர் போன்ற பெரியோர்கள் அவரைச் சந்திக்க வந்தனர். அனைவரும் ஸ்ரீகிருஷ்ணனிடம் தங்களுடைய விருந்தினராக இருக்க வேண்டினர். ஆயினும் ஸ்ரீகிருஷ்ணன் பெரும் மதிப்புடன் அனைவருக்கும் விடையளித்தார். அன்று விதுரர் இல்லத்திலேயே முதலில் பிறருக்கு உணவு அளித்துவிட்டு பிறகு தாம் புசித்தார். விதுரருக்கு ஸ்ரீகிருஷ்ணனிடம் எத்தகைய அன்பு இருந்தது என்பதை இந்த நிகழ்ச்சியின் மூலம் நாம் வெகு எளிதாக உணரலாம். அதாவது, ஸ்ரீகிருஷ்ணனைப் பொறுத்தமட்டில் அன்பு இல்லாமல் மிகப்பெரிய அளவில் செய்யப்பட்ட ஏற்பாடும், ரஜோ குணம் நிறைந்த ஆடம்பரமான நடவடிக்கைகளும் அவரை வசீகரிக்க முடியாது; மாறாக, அன்பு என்ற ரசத்தால் நனைக்கப்பட்ட காய்ந்த, ருசி அற்ற உணவு கூட அவரை மகிழ்விக்கப் போதுமானது.</p>
<p class="Shlok">பத்ரம் புஷ்பம் ப<span class="char-style-override-30">2</span>லம் தோயம் யோ மே ப<span class="char-style-override-30">4</span>க்த்யா ப்ரயச்ச<span class="char-style-override-30">2</span>தி ।</p>
<p class="Shlok">தத<span class="char-style-override-30">3</span>ஹம் ப<span class="char-style-override-30">4</span>க்த்யுபஹ்ரு॒தமஶ்நாமி ப்ரயதாத்மந: ॥</p>
<p class="Shlok-Right para-style-override-7">(ஸ்ரீமத் பகவத்கீதை 9/26)</p>
<p class="Text">‘எவன் பக்தியோடு எனக்கு இலை, மலர், பழம், நீர் முதலியவற்றை அர்ப்பணம் செய்கிறானோ, தூய புத்தியுடன் பயனை எதிர்பார்க்காமல் பிரேமை நிறைந்த அந்த பக்தனுடைய பக்தியுடன் அர்ப்பணம் செய்யப்பட்ட காணிக்கையான அதை (இலை, மலர் முதலியவற்றை), நான் (ஸகுண சொரூபமாக வெளிப்பட்டுப் பிரியத்துடன்) அருந்துகிறேன்.’</p>
<p class="Text">உணவிற்குப் பிறகும் அவர் விதுரரின் இல்லத்திலேயே தங்கி, இரவு முழுவதும் அவருடன் உரையாடியே கழித்தார். காலையில் நித்திய கடமைகளை முடித்து, ஸ்ரீகிருஷ்ணன் கௌரவர்களின் சபைக்குச் சென்றார். அங்கு துரியோதனன் ஸ்ரீகிருஷ்ணனைக் கட்டி சிறை வைக்க வேண்டும் என்ற தீய எண்ணம் கொண்டபோது, விதுரர் ஸ்ரீகிருஷ்ணனின் வலிமை மற்றும் பெருமைகளை வர்ணித்துக் கூறினார்—— “இவர் உண்மையில் எல்லாவிதச் சுதந்திரங்களும் பொருந்திய பரம்பொருள் (ஸர்வதந்த்ர ஸ்வதந்த்ரர்) ஆவார். இவரைப் புறக்கணிக்கும் துணிச்சல் உன்னிடம் ஏற்பட்டால், நெருப்பில் விழுந்து எரிந்து போகும் விட்டில் பூச்சி போல் நீயும் அழிந்து போவாய்.” அதற்குப் பிறகு, பகவான் ஸ்ரீகிருஷ்ணன் தமது விசுவரூபத்தைக் காட்டியருளினார். அப்போது மக்கள் அனைவரும் பயத்தால் நடுங்கி, தமது கண்களை மூடிக் கொண்டனர். துரோணாசார்யர், பீஷ்மர், விதுரர், ஸஞ்ஜயன் மற்றும் அங்கே இருந்த முனிவர்கள் மட்டுமே, அவரது விசுவரூபத்தைத் தரிசிக்க முடிந்தது. ஏனெனில், பகவான் இவர்களுக்குத் தெய்வீகப் பார்வையை அளித்திருந்தார். பின்னர், பகவான் ஸ்ரீகிருஷ்ணன் உபப்லாவ்யம் நோக்கித் திரும்பினார். விதுரரும் மற்றும் பலரும் சிறிது தூரம் அவருடன் சென்று, பின்பு விடைபெற்றுக் கொண்டு திரும்பினர்.</p>
<p class="Text">ஸ்ரீகிருஷ்ணனின் தூது தோல்வியுற்றதால், இரண்டு பக்கத்தினரும் போரிடத் தயாராயினர். பதினெட்டு அக்ஷௌஹிணி படைகளுடன் இரு அணியினரும் குருக்ஷேத்திர மைதானத்தில் ஒன்றுதிரண்டனர். பதினெட்டு நாட்களில் பதினெட்டுப் பிரிவு படைகளும் புல்லைப் போல் எரிக்கப்பட்டன. தம்முடைய நூறு புத்திரர்களும் உறவினரும் அழிந்தனர் என்பதை அறிந்த ராஜா திருதராஷ்டிரருக்குப் பெரும் துக்கம் ஏற்பட்டது. அப்போது ‘மரணம் என்பது தவிர்க்க முடியாதது’ என்பதை விதுரர் வலியுறுத்துகிறார்—— “யுத்தத்தில் மரணம் அடைபவர்களுக்கு மேலான கதி கிடைக்கின்றது. ஆகவே, அவர்களுக்காக வருந்தக் கூடாது. உயிர்கள் எவ்வளவு முறை பிறவி எடுத்தாலும் அவர்கள் தனித்தனியான நபர்களுடன் தொடர்பைக் கொள்கின்றனர். மரணம் எய்திய பின்னர், இவை அனைத்தும் வெறும் கனவைப் போல் லயம் அடைகின்றன. எனவே, இந்தக் காரணத்தாலும் மரணம் அடைந்தவர்களுக்காக வருத்தம் அடைவது அறிவுடைமையன்று. மேலும் சுகம்—துக்கம் என்ற தொடர்பை உள்ள சேர்தல்—பிரிதல் என்று எவ்வளவு நிகழ்ச்சிகள் ஏற்படுகின்றனவோ, அவை அனைத்தும் ஒருவர் செய்த நல்ல—தீய கர்மங்களின் விளைவாகவே வருகின்றன. செய்த கர்மத்தின் பலனை அனைவரும் அனுபவித்தே தீர வேண்டும்” என்றுரைத்து, “மரணம் தவிர்க்கவொண்ணாதது” என நிரூபித்தார். பிறகு விதுரர் உலகின் நிலையாமை, சாரமற்ற தன்மை, மாறிக் கொண்டே உள்ள இயல்பு, பிறப்பு—மரணம் ஆகிய இன்னல், ஜீவனின் அவிவேகம், மரணம் என்ற நோக்கில் அனைவரும் சமம், தர்மத்தைப் பின்பற்றுவதின் பெருமை ஆகியவற்றை விவரித்துக் கூறி, சம்சார துக்கத்தில் இருந்து விடுபடும் வழியைக் கூறினார்.</p>
<p class="Text para-style-override-11">யுதிஷ்டிரர் அரியணை ஏறிய பிறகு திருதராஷ்டிரர் பாண்டவர்களுடன் சேர்ந்து வாழ்ந்தார். அப்போது விதுரரும் அவர் அருகிலேயே வசித்து தர்மத்தைப் பற்றிய விஷயங்களைக் கூறுவார். அங்கிருந்து திருதராஷ்டிரரும் காந்தாரியும் வனவாசம் செல்ல முடிவு செய்ததும், அவர்களுடன் தாமும் சென்றார். வனத்தில் கடுமையான தவம் மேற்கொண்டார். உணவு ஏற்காது, ஆட்களே இல்லாத காட்டில் தனிமையாக வாழத் தொடங்கினார். சில நாட்களில் மகாராஜா யுதிஷ்டிரர் பரிவாரங்கள்—படையுடன் வனத்தில் உறையும் தம்முடைய பெரிய தந்தை, பெரியன்னை, தாய் குந்தி ஆகியோரைக் காண வந்தார். அங்கே விதுரரைக் காணாது ராஜா திருதராஷ்டிரரிடம் வினவினார். அப்போது விதுரர் தொலைவில் தென்பட்டார். அவர் தலையில் ஜடாமுடியுடன் முகத்தைக் கல்லால் தேய்த்தவராய், திகம்பரராக (ஆடையின்றி)க் காணப்பட்டார். உடல் முழுவதும் அழுக்கு நிரம்பி இருந்தது. அவர் ஆசிரமத்தை நோக்கியவாறு திரும்பிச் சென்றுக் கொண்டிருந்தார். அவரைச் சந்திப்பதற்காக யுதிஷ்டிரர் அவர் பின்னே ஓடியவாறு உரத்த குரலில் தமது பெயரைக் கூறித் தாம் வந்திருப்பதைத் தெரிவித்தார். கொடிய வனத்தை அடைந்து விதுரர் ஒரு மரத்தில் சாய்ந்து கொண்டு அசையாது நின்றுவிட்டார். விதுரரின் சரீரம் வெறும் எலும்புக்கூடாக இருந்ததை யுதிஷ்டிரர் கண்டார். அவரை அடையாளம் கண்டு கொள்வதே மிகவும் கடினமாக இருந்தது. யுதிஷ்டிரர் அவர் அருகே சென்று அவருக்கு பூஜை செய்தார். விதுரரோ சமாதி நிலையில் இருந்து, இமை அசையாது யுதிஷ்டிரரைப் பார்த்தார். இதன்பின் யோக பலத்தால் தம்முடைய அங்கங்களை யுதிஷ்டிரரின் அங்கங்களிலும், இந்திரியங்களை இந்திரியங்களிலும், பிராணன்களைப் பிராணன்களிலும் இணையுமாறு செய்து, அவருடைய சரீரத்தில் பிரவேசித்தார். விதுரரின் சரீரம் உயிரற்ற மரத்தைப் போன்றே நின்றது. இவ்வாறு தர்மத்தின் அவதாரமாகத் திகழ்ந்த மகாத்மா விதுரர், தர்மமயமான வாழ்க்கையை வாழ்ந்து, இறுதியில் தர்மமே வடிவாகிய மகாராஜா யுதிஷ்டிரரின் சரீரத்தில் இணைந்தார்.</p>
<p class="Uwach para-style-override-10">அறம் வெல்க!</p>
<p class="Book-End-Line para-style-override-4"><span class="char-style-override-35">* * * * *</span><span></span></p>


<p class="Page-Break"> </p>
<p class="Heading" id="toc_marker-12">9. அமைச்சர் திலகம் ஸஞ்ஜயன்</p>
<p class="Text">ஸஞ்ஜயன் திருதராஷ்டிர மன்னரின் அமைச்சர். இவர், (தேரோட்டும்) சூத ஜாதியைச் சேர்ந்தவர். மிகுந்த யஜமான விசுவாசம் உள்ளவர்; கூர்மையான அறிவுடையவர்; நீதிகளை அறிந்தவர்; தர்மம் அறிந்தவர்; உண்மையே பேசும் இயல்புடையவர்; அச்சமற்றவர்; இவர் திருதராஷ்டிரருக்கு மிகச்சிறந்த அறிவுரைகளைக் கூறி வந்தார். அவருக்கு நன்மை செய்ய வேண்டும் என்ற நோக்கத்துடன், சிற்சில சமயங்களில் கடுமையாகவும் பேசிவிடுவார். இறுதிவரை இவர் திருதராஷ்டிரருக்குத் துணையாக இருந்தார். இவர் மகரிஷி வேதவியாசரின் கருணைக்கு உரியவராக இருந்தார். அவ்வாறே அர்ஜுனன், பகவான் ஸ்ரீகிருஷ்ணன் ஆகியோரது அன்பையும் பெற்றிருந்தார். இவர் துரியோதனன் செய்த அடாத செயல்களைத் தீவிரமாகக் கண்டித்து வந்தார். திருதராஷ்டிரர் அச்செயல்களை ஆமோதித்துப் பேசினால், அவரையும் எச்சரித்து வந்தார். சூதாட்டத்தில் இரண்டாவது தடவை தோற்றுப் போய் பாண்டவர்கள் வனவாசம் சென்றபோது, பாண்டவர்களிடம் துரியோதனன் நடந்து கொண்ட தகாத முறையை மிகவும் கடுமையாக விமர்சனம் செய்து, திருதராஷ்டிரரிடம் சென்று கூறினார்—— “மகாராஜா! தங்களுடைய குலம் அழியப் போகிறது என்பது இப்போது உறுதியாகிவிட்டது. அப்பாவியான குடிமக்களும் தப்பிக்கப் போவதில்லை. பாட்டனார் பீஷ்மர், துரோணாசார்யர், விதுரர் ஆகியோர் தங்கள் புதல்வர்களைப் பலமாகத் தடுத்தும்கூட, பாண்டவர்களின் இனிய மனைவியும், தர்மத்தில் ஈடுபாடு கொண்டவளுமான திரௌபதியைச் சபைக்கு இழுத்து வந்து, சிறிதும் வெட்கமின்றி அவமானம் செய்தனர். அழிவுக்காலம் நெருங்கும்போது புத்தி மழுங்கிவிடும்; அநியாயமும் நியாயம் போன்று தோற்றமளிக்கும். கர்ப்பவாசம் அற்றவளும், கணவர்களிடம் அன்பு கொண்டவளும், அக்னி குண்டத்திலிருந்து தோன்றியவளும், பேரழகியுமான திரௌபதியைப் பெரிய சபையில் அவமானப்படுத்தி, தங்களுடைய புதல்வர்கள் பயங்கரமான போருக்கு அழைப்பு விடுத்திருக்கிறார்கள். இத்தகைய இகழத்தக்கச் செயலைத் துரியோதனனைத் தவிர வேறு யாரும் செய்யமாட்டார்கள்” என்று கூறினார். மிகச்சிறந்த எந்த மந்திரியாவது அரசனின் முன்பு இளவரசனின் நடத்தையைக் குறித்து அச்சமற்று இவ்விதம் கடுமையானதும், ஆனால் உண்மை நிரம்பியதுமான மொழிகளைக் கூற இயலுமா? சாஸ்திரங்களில் கூட <span class="char-style-override-20">‘அப்ரியஸ்ய ச பத்</span><span class="char-style-override-36">2</span><span class="char-style-override-20">யஸ்ய ஶ்ரோதா வக்தா ச து</span><span class="char-style-override-36">3</span><span class="char-style-override-20">ர்லப</span><span class="char-style-override-36">4</span><span class="char-style-override-20">: ।’</span> (பிரியமற்றதாயினும், நன்மை அளிக்கக்கூடிய சொற்களைக் கூறுபவனும், அவற்றைக் கேட்பவனும் அரிது) என்று சொல்லப்பட்டுள்ளது. ஸஞ்ஜயன் கூறியதை ஆமோதித்துக் கொண்டு துரியோதனனுடைய அக்கிரமச் செயலைத் தடுக்க முடியாததற்குக் காரணம் ‘தமது பலவீனமே’ என்று திருதராஷ்டிரர் ஒப்புக்கொண்டார்.</p>
<p class="Text">சமாதான அணுகுமுறையை விரும்பிய ஸஞ்ஜயன் போர் நிகழாவண்ணம் தடுத்து நிறுத்துவதற்குப் பெருமுயற்சி செய்தார். பெரும் போரினால் விளையக்கூடிய தீமைகளை விளக்கிக் கூறியும், ஒரே குடும்பத்தைச் சேர்ந்தவர்களிடையே ஒற்றுமை இல்லாவிட்டால் ஏற்படக்கூடிய தீய விளைவுகளைச் சுட்டிக்காட்டியும் வெகுவாக அவர்களுக்கு அறிவுறுத்தினார். இவர் கூறியதைப் பாண்டவர்கள் ஏற்றுக் கொண்டார்கள். ஆனால், இவரது சமாதானப் பேச்சை துரியோதனன் அலட்சியம் செய்துவிட்டான். அதனால் போர் நிகழ்வது தவிர்க்க முடியாததாகிவிட்டது. இது விதியின் செயல். கௌரவர்களது தரப்பைச் சேர்ந்த பீஷ்மர், துரோணர், விதுரர், ஸஞ்ஜயன் — இவர்களது கருத்து பெரும்பாலும் ஒன்றாகவே இருந்தது. ஏனெனில், இந்த நால்வரும் தர்மத்தைச் சார்ந்து இருந்தனர். பாண்டவர்களிடத்தில் அவர்களுக்கு மிகுந்த பரிவு இருந்தது. அரசர் திருதராஷ்டிரருக்கும் அவருடைய புதல்வர்களுக்கும் கசப்பானது என்பது பற்றிச் சிறிதும் கவலைப்படாமல், அவரிடம் உண்மையை எடுத்துக் கூற இவர்கள் ஒருபொழுதும் தயங்கியதில்லை. உண்மை பெரும்பாலும் கசப்பாகவே இருக்கும்.</p>
<p class="Text">திருதராஷ்டிரர், பாண்டவர்களிடம் பேச்சு வார்த்தை நடத்துவதற்காக, தமது சார்பாக ஸஞ்ஜயனை உபப்லாவ்யத்திற்குத் தூது அனுப்பினார். அங்கு சென்ற ஸஞ்ஜயன் உண்மையிலேயே புகழுக்குரிய பாண்டவர்களை மனமாரப் புகழ்ந்து பேசிப் போரிலிருந்து விலகும்படி அறிவுரை கூறினார். “போரினால் தர்மத்தையோ, அர்த்தத்தையோ (செல்வத்தையோ) சாதித்துக் கொள்ள முடியாது. சமாதானமே அமைதி பெறுவதற்கான மிகச் சிறந்த உபாயம். திருதராஷ்டிர மன்னரும் அமைதியையே விரும்புகிறார்” என்று அவர்களிடம் கூறினார். அன்பிற்கு உரியவராக இருக்கும் தன்னுடைய வார்த்தைகளை இவர்கள் தட்டமாட்டார்கள் என்ற முழு நம்பிக்கை இவருக்கு இருந்தது. “நான் வேண்டினால் அர்ஜுனன் தனது உயிரைக் கூடக் கொடுப்பதற்குத் தயாராக இருப்பான்” என்று அர்ஜுனனைப் பற்றிக் குறிப்பிட்டுள்ளார். இதிலிருந்து அர்ஜுனனிடமும் ஸ்ரீகிருஷ்ணனிடமும் உறுதியான அன்பு கொண்டவர் என்பது தெளிவாகிறது. யுதிஷ்டிரர் மிகுந்த அன்புடன் ஸஞ்ஜயன் கூறியதை ஒப்புக் கொண்டார். ஆனால், சமாதானத்திற்கு ஒரு நிபந்தனை விதித்தார். இந்திரப்பிரஸ்த ராஜ்யத்தை அவர்களுக்குத் திருப்பித் தரவேண்டும் என்பதுதான் அந்நிபந்தனை. பகவான் ஸ்ரீகிருஷ்ணனும் இதை ஆமோதித்தார். யுதிஷ்டிரர் கூறிய செய்தியுடன் ஸஞ்ஜயன் அஸ்தினாபுரம் வந்தார். திருதராஷ்டிரரிடம் சென்று முதலில் அவரைக் கடிந்து கொண்டார். பிறகு எல்லோர் முன்னிலையிலும் தர்மத்தோடு கூடிய அவர்களது செய்தியைக் கூறினார். பாண்டவர்கள் போருக்குத் தயாராக இருப்பதையும், பாண்டவர்கள் தரப்பில் உள்ள வீரர்களின் வலிமையையும் தெளிவாக வர்ணித்தார். கூடவே அர்ஜுனனும் ஸ்ரீகிருஷ்ணனும் ஒருவரே என்பதை நிலைநாட்டி, இருவரும் ஒருவரோடு ஒருவர் எவ்வளவு நெருக்கமானவர் என்பதையும் எடுத்துக் கூறினார்—— “ஸ்ரீகிருஷ்ணனையும் அர்ஜுனனையும் நான் சந்திக்கச் சென்றபோது, அவர்கள் இருவரும் அந்தப்புரத்தில் இருந்தனர். அவர்கள் இருந்த அறையில் அபிமன்யுவும் நகுல—சகதேவர்களும் கூட நுழைய முடியாது. அங்கே போனபோது ஸ்ரீகிருஷ்ணன் தம்முடைய இரு கால்களையும் அர்ஜுனன் மடிமீது வைத்துக் கொண்டிருப்பதையும், அர்ஜுனனுடைய கால்கள் திரௌபதி, சத்யபாமா இவர்கள் மடிமீது இருப்பதையும் நான் பார்த்தேன்.” ஸஞ்ஜயனது இந்த வர்ணனையிலிருந்து ஸ்ரீகிருஷ்ணனும் அர்ஜுனனும் ஒருவரே என்பது தெளிவாவதுடன் ஸஞ்ஜயன் ஸ்ரீகிருஷ்ணனிடத்திலும் அர்ஜுனனிடத்திலும் ஒப்பற்ற அன்பு கொண்டவர் என்பதும் புலனாகிறது. ஸ்ரீகிருஷ்ணனும் அர்ஜுனனும் தங்கள் பட்டத்து அரசியருடன் தனிமையில் சங்கோசம் எதுவும் இன்றி அமர்ந்திருக்கும் இடத்தில் அபிமன்யு, நகுல—சகதேவர்கள் கூட உட்புக முடியாதோ, தான் அந்த இடத்திற்குத் தங்கு தடை எதுவுமின்றிச் சென்றதும், அவர்களுடன் ஒன்று கலந்ததும் ஸ்ரீகிருஷ்ணனிடமும் அர்ஜுனனிடமும் இவர் மனம் திறந்து கபடமின்றி நடந்து கொண்டார் என்ற விஷயத்தை நிரூபிக்கின்றன.</p>
<p class="Text">ஸஞ்ஜயன் பாண்டவர்களிடம் மிகுந்த அன்பு கொண்டவர். பகவானது சொரூபத்தின் பூர்ண ஞானமும் இவரிடம் இருந்தது. இதற்குப் பின்னர் மகரிஷி வேதவியாசர், தேவி காந்தாரி, மகாத்மா விதுரர் ஆகியவர்களது முன்பு திருதராஷ்டிரருக்கு ஸ்ரீகிருஷ்ணனின் பெருமையை எடுத்துரைத்தார். ஸ்ரீகிருஷ்ணன் அகில உலகங்களுக்கும் நாதர் என்று கூறினார். இதைக் கேட்ட திருதராஷ்டிரர் அவரிடம், “ஸ்ரீகிருஷ்ணன் கண்கூடாகக் காணப்படும் ஈசுவரன் என்று நீ எங்ஙனம் தெரிந்து கொண்டாய்? இதை என்னால் ஏன் தெரிந்து கொள்ள முடியவில்லை?” என வினவினார். இதற்கு ஸஞ்ஜயன், “நான் ஞான திருஷ்டியினால்தான் பகவானை அடையாளம் கண்டு கொண்டேன். ஞானத்தை அடையாத எவனும் அவரது உண்மையான வடிவத்தை அறிந்து கொள்ள இயலாது” என்று வேதவியாசரின் முன்னிலையில் கூறினார். மேலும், “ஒருபொழுதும் நான் கபடமாக நடந்து கொள்வதில்லை. உண்மையில்லாத தர்மத்தைக் கடைப்பிடிப்பதில்லை. தியான யோகத்தின் மூலம் எனது அந்தக்கரணம் தூய்மை அடைந்துள்ளது. ஆகவே, ஸ்ரீகிருஷ்ணனது சொரூபத்தின் உண்மை ஞானம் எனக்கு ஏற்பட்டிருக்கிறது” என்றும் கூறினார். இதற்குப் பிறகு, வேதவியாசரே ஸஞ்ஜயனைப் புகழ்ந்தவாறு திருதராஷ்டிரரிடம் கூறினார்—— “ஆதி புருஷரான ஸ்ரீகிருஷ்ணனுடைய முழுமையான ஞானம் இவனிடம் இருக்கிறது. இவன் கூறுவதை நீ கேட்டால், பிறப்பு—இறப்பால் ஏற்படும் பெரிய பயத்திலிருந்து உன்னை விடுவிப்பான்.” ஸஞ்ஜயன் ஞானி என்பதற்கு இதைவிடப் பெரிய சான்று வேறு என்ன வேண்டும்? இதற்குப் பிறகு திருதராஷ்டிரர் ஸஞ்ஜயனைப் கேட்டார்—— “சகோதரா! பயமில்லாத எந்த வழியைக் கடைப்பிடித்தால், நான் ஸ்ரீகிருஷ்ணனை அறிந்து கொள்ள முடியுமோ, அவரது பரமபதத்தை அடைய முடியுமோ அந்த வழியை எனக்குக் கூறுவாயாக.” இதற்கு ஸஞ்ஜயன் பதிலளித்தார்—— “புலன்களை வெற்றி கொள்ளாமல் எவரும் ஸ்ரீகிருஷ்ணனை அடைய முடியாது. போகங்களைத் துறப்பதாலேயே புலன்களை வெல்ல முடியும். கவனக்குறைவு, இம்சை, போகங்கள் — இவைகளைத் துறப்பது ஞான சாதனமாகும். இவைகளைத் துறப்பதால் பரமபதம் அடைவது சாத்தியமாகிறது.” இறுதியில் பகவான் ஸ்ரீகிருஷ்ணனுடைய சில திருநாமங்களின் விளக்கத்தை அழகும் விரிவும் தோன்ற ஸஞ்ஜயன் திருதராஷ்டிரருக்குக் கூறினார். இதிலிருந்து ஸஞ்ஜயனிடம் இருந்த சாஸ்திர அறிவு புலனாகிறது.</p>
<p class="Text">இரு அணியினரும் யுத்தத்திற்கான ஏற்பாடுகளைச் செய்து முடித்து, இருதரப்புப் படைகளும் குருக்ஷேத்திர மைதானத்தில் போரிட முனைப்பாக நின்ற சமயத்தில், மகரிஷியான வேதவியாசர் ஸஞ்ஜயனுக்குத் தெய்வீகப் பார்வையை அருளிவிட்டு திருதராஷ்டிரரிடம் கூறினார்—— “ஸஞ்ஜயன் போரின் எல்லா விவரங்களையும் உனக்குத் தெளிவாக விவரித்துக் கூறுவான். போர்க்களம் முழுவதிலும் எது நடந்தாலும் அது அவனுக்குத் தெரியாமற்போகாது. தெய்வீகப் பார்வை நிறைந்தவனாகவும், எல்லாம் அறிந்தவனாகவும் ஆகிவிடுவான். கண்முன் நடக்கும் நிகழ்ச்சியானாலும், கண்களுக்குத் தென்படாத இடத்தில் நடக்கும் நிகழ்ச்சியானாலும், இரவிலோ, பகலிலோ நடக்கும் நிகழ்ச்சியானாலும், போர் புரிவோர் மனத்தில் நினைத்த விஷயமானாலும் சரி, எதுவும் இவனுக்குத் தெரிந்துவிடும். மேலும் சஸ்திரங்களால் இவனை வெட்ட இயலாது. உழைப்பின் காரணமாக இவனுக்குக் களைப்பு ஏற்படாது. போரில் இவன் விழிப்புணர்வுடன் இருப்பான்.”</p>
<p class="Text">அக்கணத்திலேயே ஸஞ்ஜயனுக்குத் தெய்வீகப் பார்வை கிட்டிவிட்டது. அங்கு அமர்ந்தவாறே போரின் எல்லா நிகழ்ச்சிகளையும், நேரில் காண்பது போல் அவர் தெரிந்து கொண்டார். அவற்றையெல்லாம் தாம் அறிந்தவாறே திருதராஷ்டிரருக்கும் எடுத்துக் கூறினார். மைல் கணக்கில் விஸ்தாரமான குருக்ஷேத்திரப் போர்க்களத்தில், பதினெட்டு அக்ஷௌணிகள் (பிரிவுகள்) கொண்ட படைகள், தங்களுக்குள் போரிடும்போது, எந்த வீரன், எங்கே, எப்பொழுது, யாருடன் போர் புரிந்து கொண்டிருக்கிறான்; எந்த சமயத்தில், யார் மீது, என்னென்ன, எத்தனை எத்தனை அஸ்திரங்களைப் பிரயோகம் செய்கிறான்; எத்தனை முறை எவ்வளவு போர் முறைகள் மாறுகின்றன; எந்த முறையினால் எந்தத் திறமையால் எதிரியின் தாக்குதலின்றித் தப்புகிறான்; அவனுடைய வடிவம் எத்தகையது, எதன் மேல் ஏறி சவாரி செய்கிறான் — இந்த அனைத்து விஷயங்களையும் ஒரே இடத்தில் அமர்ந்து கொண்டு தெரிந்து கொண்டார்.</p>
<p class="Text para-style-override-2">ஸ்ரீகிருஷ்ணன் அர்ஜுனனுக்கு பகவத் கீதை உபதேசம் செய்ததை ஸஞ்ஜயன் அப்படியே தம்முடைய காதுகளால் கேட்டார் (கீதை 18/74,75). கேட்டதோடு அல்லாமல், உபதேசம் செய்த சமயத்தில் ஸ்ரீகிருஷ்ணனுடைய முகக்குறிப்பு எப்படி இருந்தது, எந்த உட்கிடக்கை வெளிப்பட்டது, அவருடைய வடிவம் எப்படி இருந்தது — இவையெல்லாம் கண்முன்னால் காட்சி தருவதைப் போலவே கண்டார். இவ்வளவோடு முடிந்துவிடவில்லை. பகவான், அர்ஜுனனுக்குத் தம்முடைய விசுவரூபத்தைக் காண்பித்தார். அதை அர்ஜுனனைத் தவிர, அதற்கு முன்னர் யாரும் கண்டதில்லை. “வேதங்களையும் யாகங்களின் செய்முறை களையும் அறிவதாலோ, தானங்கள் செய்வதாலோ, பிற நற்செயல்களாலோ,  கடுமையாகத்  தவம்  செய்வதாலோ, வேறு யாரும் இந்த ரூபத்தைப் பார்க்க முடியாது” (கீதை 11/48) என்று பகவானே அர்ஜுனனிடம் இந்த ரூபத்தைப் பற்றிக் கூறுகிறார். அத்தகைய சொரூபத்தை அர்ஜுனன் பார்த்த அதே சமயத்தில் ஸஞ்ஜயனும் பார்த்தார். இதற்குப் பிறகு பகவான் தமது விசுவரூபத்தைச் சுருக்கிக் கொண்டு, அர்ஜுனனுக்குச் சதுர்புஜ ரூபத்தில் (நான்கு கைகள் கொண்ட வடிவில்) காட்சி அளித்தார். தேவதைகளுக்கும் இந்த ரூபத்தின் தரிசனம் கிடைப்பது அரிது என்று பகவானே கூறியுள்ளார். இந்தத் தரிசனத்தைப் பற்றிக் கூறும்போது, “தவம், தானம், யக்ஞம் இவற்றால் கூட இந்தத் தரிசனத்தைப் பெற முடியாது” (கீதை 11/53) என்று குறிப்பிட்டிருக்கிறார். தொலைவிலிருந்த அஸ்தினாபுரத்தில் அமர்ந்தவாறே, ஸஞ்ஜயனுக்கு அந்தத் திவ்யரூபக் காட்சி வெகு தொலைவிலிருந்த போதும் கிட்டியது. அதே சமயம் பகவான் அர்ஜுனனிடம் இதையும் கூறினார்—— “வேறு எதிலும் மனம் நாட்டம் கொள்ளாமல் என்னிடம் பக்தி செலுத்துவதாலேயே இந்தத் தரிசனம் கிடைப்பது சாத்தியமாகும்” (கீதை 11/54). பகவானிடம் ஸஞ்ஜயனுக்கு இந்த அநன்ய பக்தி இருந்தது. அதன் காரணமாகவே அவருக்குப் பகவானது திவ்ய தரிசனம் கிடைத்தது சாத்தியமாயிற்று என்பதை நாம் எளிதாகவே ஊகித்து அறிந்து கொள்ளலாம். கீதையை முழுவதும் கேட்ட பிறகும்கூட அந்த ரூபத்தின் நினைவு ஸஞ்ஜயனது ‘அலௌகிக’ ஆனந்தத்திற்குக் காரணமாயிற்று. அவரே ஆனந்தம் நிறைந்த தமது நிலையை இவ்வாறு வர்ணிக்கிறார்——</p>
<p class="Shlok">ராஜந்ஸம்ஸ்ம்ரு॒த்ய ஸம்ஸ்ம்ரு॒த்ய ஸம்வாத<span class="char-style-override-30">3</span>மிமமத்<span class="char-style-override-30">3</span>பு<span class="char-style-override-30">4</span>தம் ।</p>
<p class="Shlok">கேஶவார்ஜுநயோ: புண்யம் ஹ்ரு॒ஷ்யாமி ச முஹுர்முஹு: ॥</p>
<p class="Shlok">தச்ச ஸம்ஸ்ம்ரு॒த்ய ஸம்ஸ்ம்ரு॒த்ய ரூபமத்யத்<span class="char-style-override-30">3</span>பு<span class="char-style-override-30">4</span>தம் ஹரே: ।</p>
<p class="Shlok">விஸ்மயோ மே மஹாந்ராஜந்ஹ்ரு॒ஷ்யாமி ச புந: புந: ॥</p>
<p class="Shlok-Right para-style-override-10">(கீதை 18/76—77)</p>
<p class="Text para-style-override-2">ஸ்ரீகிருஷ்ணனிடத்திலும் அர்ஜுனனிடத்திலும் ஸஞ்ஜயனுக்கு இருந்த சிரத்தையும் அன்பும் விவேகத்தின் அடிப்படையில் ஏற்பட்டதென்றும், அவர்களுடைய உண்மையான சக்தியையும் அவர் அறிந்தே இருந்தார் என்பதும் இதனால் நிரூபணமாகிறது. போர் தொடங்கும் முன்பே, பாண்டவர்கள் வெற்றி பெறுவது உறுதி என்று பெருமுழக்கம் செய்துவிட்டார்——</p>
<p class="Shlok">யத்ர யோகே<span class="char-style-override-30">3</span>ஶ்வர: க்ரு॒ஷ்ணோ யத்ர பார்தோ<span class="char-style-override-30">2</span> த<span class="char-style-override-30">4</span>நுர்த<span class="char-style-override-30">4</span>ர: ।</p>
<p class="Shlok">தத்ர ஸ்ரீர்விஜயோ பூ<span class="char-style-override-30">4</span>திர்த்<span class="char-style-override-30">4</span>ருவா நீதிர்மதிர்மம ॥</p>
<p class="Shlok-Right para-style-override-10">(கீதை 18/78)</p>
<p class="Text">போர் முடிந்த பிறகு, சிறிது காலம் வரை ஸஞ்ஜயன் யுதிஷ்டிர மகாராஜாவோடுகூட இருந்தார். திருதராஷ்டிரரும் காந்தாரியும் வனம் செல்லும்போது இவரும் அவர்களுடன் வனத்திற்குப் புறப்பட்டார். அங்கும் அவர் தம்முடைய யஜமானருக்குப் பணிவிடை செய்தார். தேவி காந்தாரி, குந்தி, திருதராஷ்டிரர் மூவரையும் காட்டுத் தீ சூழ்ந்து கொண்டபோது, அவர்களது ஆணையின்படி காட்டில் வசித்து வந்த முனிவர்களிடம் அவர்கள் உடல் நீத்த செய்தியைச் சொல்வதற்காக, அவர்களது ஆசிரமத்திற்குச் சென்றார். பிறகு அங்கிருந்து இமாலயம் சென்றுவிட்டார். இவ்விதமாக ஸஞ்ஜயனது வாழ்க்கையும் பலவிதங்களிலும் பெருமை படைத்ததாகவே இருந்தது. மனிதன் எந்த வர்ணத்தைச் சேர்ந்தவனாயிருந்தாலும், எந்த ஜாதியைச் சேர்ந்தவனாக இருந்தாலும் பகவானது அருளால் அவன் உயர்நிலையை அடைய முடியும் என்னும் படிப்பினை ஸஞ்ஜயனது வாழ்க்கையிலிருந்து நமக்குக் கிடைக்கிறது.</p>
<p class="Book-End-Line para-style-override-4"><span class="char-style-override-35">* * * * *</span><span></span></p>


<p class="Page-Break"> </p>
<p class="Heading" id="toc_marker-13">10. பகவான் வேதவியாசர்</p>
<p class="Text">பகவான் வேதவியாசர் பராசர மகரிஷியின் புதல்வர். மீனவர் தலைவனுடைய வளர்ப்பு மகளான சத்தியவதியின் வயிற்றில் தோன்றியவர். உலகத்தில் காண்பதற்கரிய சக்தி படைத்த மகாபுருஷர் வேதவியாசர். உலகியலுக்கப்பாற்பட்ட செயல்திறமை கொண்ட மகாபுருஷர். மக்களுடைய நினைவாற்றல் மழுங்கிக் கொண்டே போவதைக் கண்ட இவர் ஒன்றாக இருந்த வேதத்தை ரிக்வேதம், யஜுர் வேதம், ஸாம வேதம், அதர்வண வேதம் என்ற நான்கு பிரிவுகளாகப் பிரித்து, அந்த ஒவ்வொரு பிரிவையும் (ஸம்ஹிதையையும்) தம்முடைய சிஷ்யர்களில் ஒவ்வொருவருக்குக் கற்றுக் கொடுத்தார். பிறகு ஒவ்வொரு ஸம்ஹிதைக்கும் பற்பல சாகைகளும் உபசாகைகளும் ஏற்பட்டன. இவ்விதம் இவரது முயற்சியினால் வேதவித்யை பலவிதமாக விரிவடைந்தது. விரிவடைவதை ‘வ்யாஸம்’ என்று கூறுவர்; வேதத்தின் விரிவு இவராலேயே ஏற்பட்டதால், இவர் ‘வேதவியாசர்’ என்ற பெயரோடு புகழ்பெற்று விளங்கினார். இவர் ஒரு த்வீபத்தில் (தீவில்) பிறந்ததாலும், இவரது நிறம் கருமையாக இருந்ததாலும் மக்கள் இவரை ‘கிருஷ்ணத்வைபாயனர்’ என்றும் அழைக்கின்றனர். இலந்தை மரக்காட்டில் வசித்ததால் இவருக்கு ‘பாதராயணர்’ (பதரி — இலந்தை மரம்) என்ற பெயரும் உண்டு. இவரே பதினெட்டுப் புராணங்களையும் மகாபாரதத்தையும் இயற்றியவர். உபநிஷதங்களின் கருத்தைச் சுருக்கமான முறையில் விளக்குவதற்காக ‘பிரும்ம சூத்திரங்களை’ யாத்தார். இந்தப் பிரும்ம சூத்திரங்களுக்கு வெவ்வேறு பாஷ்யங்கள் (விளக்கங்கள்) எழுதிப் பல ஆசார்யர்கள் தங்கள் தங்கள் மதங்களை ஸ்தாபித்தனர். இவரால் இயற்றப்பட்ட ‘வ்யாஸ ஸ்ம்ருதி’ என்ற பெயர் கொண்ட ஒரு ஸ்ம்ருதியும் நமக்குக் கிடைத்துள்ளது. இவ்விதம் பாரதநாட்டு ஆன்மீக இலக்கியமும் கலாசாரமும் வியாசருக்கு மிகவும் கடன்பட்டுள்ளன. ஶ்ருதி (வேதம்), ஸ்ம்ருதி (லௌகிகச் சட்டங்கள்), புராணங்கள் ஆகியவற்றில் விளக்கப்பட்டுள்ள ஸநாதன தர்மத்தை விளக்குபவர்களில் வியாச பகவான் முதன்மையானவர் என்று கூறத் தகுதி வாய்ந்தவர். இவர் செய்த உபகாரத்தின் கடனிலிருந்து இந்து இனம் ஒருபொழுதும் மீளவே இயலாது. இந்து இனமும், பாரத நாட்டுக் கலாசாரமும் உயிருடன் இருக்கும் வரை வரலாற்றில் வியாச பகவானது பெயர் அழியாமல் இருக்கும். உலகத்திற்குப் பெரியதொரு வழிகாட்டி என்றும், ஆசான் என்றும் இவரை அழைக்க இயலும். இதனாலேயே இவர் ‘ஜகத்குரு’ என்று அழைக்கத்தக்க பெருமையை அடைந்துள்ளார். ‘குரு பூர்ணிமை’ (ஆடிமாதத்து பௌர்ணமி) அன்று இல்லறத்தில் உள்ள ஒவ்வொரு ஆஸ்திக இந்துவும் இவரைப் பூஜை (வ்யாஸ பூஜை) செய்கின்றார். பகவான் ஸ்ரீகிருஷ்ணனின் அமரத்துவம் வாய்ந்த அந்த கீதா உபதேசத்தைத் தாம் இயற்றிய மகாபாரதத்தின் பகுதியாக ஆக்கி, மக்களுக்கு அதை எளிதாகக் கிடைக்கச் செய்தார்.</p>
<p class="Text">மகரிஷி வேதவியாசர் முக்காலமும் அறிந்தவர்; நினைத்த இடத்திற்குச் செல்லக்கூடிய திறன் வாய்ந்தவர்; பிறர்தம் மனத்தில் உள்ள விஷயத்தையும் அறியவல்லவர். அவர் எங்கு செல்ல விரும்பினாலும் உடனே அங்கு போக முடியும்; பிறந்தவுடனேயே தம்முடைய அன்னையின் அனுமதி பெற்றுத் தவம் செய்யப் போய்விட்டார். போகும்போது, அவர் அன்னையிடம், “எப்பொழுதாவது எனது உதவி தேவைப்பட்டால் என்னை நினைத்துக் கொள்ளுங்கள். உடனே நான் உங்கள் முன் வருவேன்” என்று கூறினார்.</p>
<p class="Text">விதுரரது யுக்தியின்படி பாண்டவர்கள் அரக்கு மாளிகையிலிருந்து தப்பி, ஏகசக்ர நகரத்தில் வசிக்கத் தொடங்கினர். அப்போது வியாசர் அவர்களைச் சந்திக்கும் பொருட்டு அங்கே வந்தார். திரௌபதியைப் பற்றிப் பேசும் சந்தர்ப்பம் ஏற்பட்டது. அப்போது அவளுடைய முற்பிறவி பற்றிக் கூறி மேலும் கூறினார்—— “இந்தக் கன்னிகை உங்களுக்காகவே தோன்றியவள் என்பது முதலிலேயே தீர்மானமாகிவிட்டது.” இதைக் கேட்ட பாண்டவர்களுக்கு மிகுந்த மகிழ்ச்சியும் உற்சாகமும் ஏற்பட்டன. துருபதனின் மகளது சுயம்வரத்தில் கலந்து கொள்வதற்காக, அவர்கள் பாஞ்சால நகரத்திற்குப் புறப்பட்டார்கள். அங்கு சென்று சுயம்வரத்திற்கு விதித்திருந்த நிபந்தனையை அர்ஜுனன் நிறைவேற்றித் திரௌபதியை மணக்கவிருந்தபோது, அன்னை குந்திதேவியின் ஆணைக்கிணங்க ஐந்து சகோதரர்களும் அவளை மணக்க நேர்ந்தது. அப்போது துருபத மகாராஜா அதற்குத் தமது எதிர்ப்பை தெரிவித்தார். அதே சமயத்தில் வியாச பகவான் அங்கே எழுந்தருளி, திரௌபதியின் முற்பிறவிச் செய்தியைத் துருபதனுக்கு எடுத்துரைத்து, ஐந்து சகோதரர்களுக்கும் திரௌபதியை மணம் செய்து கொடுக்க அவர் சம்மதிக்குமாறு செய்தார்.</p>
<p class="Text">இந்திரப்பிரஸ்தத்தில் யுதிஷ்டிர மகாராஜா ராஜசூய யாகம் செய்த சமயத்தில், வேதவியாசரும் தம்முடைய சீடர்களுடன் அங்கே எழுந்தருளினார். யாகம் நிறைவேறிய பிறகு யுதிஷ்டிரரிடம் விடைபெற்றுக் கொள்வதற்காக வந்தார். பேச்சோடு பேச்சாக அவர் யுதிஷ்டிரரிடம், “இன்றைக்குப் பதின்மூன்று ஆண்டுகளுக்குப் பிறகு க்ஷத்திரியர்கள் அனைவரும் அழிந்துபோவார்கள். துரியோதனனுடைய குற்றங்கள் மூலமாக ஏற்படும் அந்த அழிவிற்கு நீ நிமித்தமாக ஆவாய்” என்றும் எச்சரித்தார்.</p>
<p class="Text">பாண்டவர்களின் உடமைகள் அனைத்தையும் பிடுங்கிக் கொண்டு, அவர்களைப் பன்னிரண்டு ஆண்டுக்காலம் வன வாசம் செய்ய அனுப்பியும்கூட துரியோதனனுக்கு மனத்தில் திருப்தி ஏற்படவில்லை. பாண்டவர்களைக் காட்டிலேயே கொல்வதற்கான உபாயத்தை யோசிக்கத் தொடங்கினான். தன் மாமன் சகுனி, கர்ணன், துச்சாதனன் — இவர்களுடன் கலந்து யோசித்து பாண்டவர்கள் மீது போர் தொடுக்கத் தீர்மானித்தான். சஸ்திரங்களுடனும் அஸ்திரங்களுடனும் எல்லோரும் தேரில் ஏறி, வனத்தை நோக்கிச் சென்றனர். வியாச பகவான் தமது திவ்ய திருஷ்டியின் மூலம் துரியோதனின் சதியாலோசனையைப் பற்றித் தெரிந்து கொண்டு, அங்கு வந்து, அவர்கள் கோரமான இத்தீயச் செயலைச் செய்யாதவாறு தடுத்தார். இதன் பிறகு அவர் திருதராஷ்டிரரிடம் சென்று, அவரிடம் விஷயத்தை விளக்கிக் கூறினார்—— “பாண்டவர்களைக் சூதாட்டத்தில் தோற்கடித்து, நீங்கள் அவர்களைக் காட்டிற்கு அனுப்பி விட்டீர்கள். இது நன்றன்று. இதன் விளைவு கொடியதாகவே இருக்கும். உனக்கும் உன்னுடைய புதல்வர்களுக்கும் நன்மை ஏற்பட வேண்டும் என்று விரும்பினால், இப்பொழுதுகூட நிலைமையைச் சீர்திருத்தலாம். ராஜ்யத்தின் மீதுள்ள பேராசையால், தீயவனான துரியோதனன் பாண்டவர்களைக் கொல்ல விரும்புகிறான். இதை நான் உன்னிடம் சொல்லிவிட்டேன். உன் செல்ல மகனை இத்தீய செயலைச் செய்யவிடாமல் தடுத்து நிறுத்து. அவன் வீட்டில் பேசாமல் அமர்ந்திருக்கட்டும். பாண்டவர்களை அவன் கொல்ல முயன்றால், தன் உயிரையே இழக்க நேரிடும். உன்னுடைய மகனது வெறுப்புணர்ச்சியை அழிக்க முயலாவிட்டால் பெருந்தீங்கு ஏற்படும். துரியோதனன் தனியாகவே காட்டிற்குச் சென்று பாண்டவர்களுடன் வாழட்டும் — இதுவே எனது விருப்பம். பாண்டவர்களது நல்லிணக்கத்தால் அவனது வெறுப்புணர்ச்சி நீங்கி, அவனுக்கு அன்பு ஏற்படுவது சாத்தியமே. ஆனால், இது மிகவும் கடினமான செயல். ஏனெனில், பிறவியில் ஏற்பட்ட இயல்பு மாறுவது எளிதன்று. குரு வம்சத்தினரைக் காப்பாற்றவும், அவர்கள் உயிர் வாழவும் நீ விரும்பினால், பாண்டவர்களோடு சமாதானம் ஏற்படுத்திக் கொள்ளுமாறு உன் புதல்வர்களிடம் சொல்.” மேலும், வியாச பகவான் கூறினார்—— “இன்னும் சிறிது நேரத்தில் மைத்ரேய மகரிஷி இங்கே வரப் போகிறார். பாண்டவர்களுடன் சமதானம் செய்து கொள்ளுமாறு அவர் உனது புதல்வர்களுக்கு உபதேசம் செய்யப் போகிறார். எதையும் யோசிக்காமல் அவர் சொல்லும்படியே உனது புதல்வர்கள் நடந்து கொள்ள வேண்டும். அவரது அறிவுரையை ஏற்காவிட்டால், அவர் சினம் கொண்டு சாபம் கொடுத்துவிடுவார்” என்றும் கூறினார். அவர் கூறியதைப் போலவே மைத்ரேய மகரிஷி வந்து உபதேசம் செய்தார். ஆனால், கொடியவனான துரியோதனன் அவரது அறிவுரையை ஏற்கவில்லை. அதன் விளைவாக, மைத்ரேய மகரிஷியின் கோபத்திற்கு ஆளானான்.</p>
<p class="Text">வியாச பகவான் முக்காலமும் அறிந்த ஞானியாக மட்டும் அல்லாமல், அற்புதமான திறமை வாய்ந்தவராகவும் இருந்தார். பாண்டவர்கள் வனவாசம் செய்தபோது, அவர்களிடம் சென்று, யுதிஷ்டிரர் மூலமாக அர்ஜுனனுக்கு ஸ்ம்ருதி வித்தையை உபதேசித்தார். இதன் பலனாக, தேவர்களைத் தரிசிக்கும் தகுதி அர்ஜுனனுக்குக் கிடைத்தது. அவரது சக்தி இதோடு நிற்கவில்லை. இவர் ஸஞ்ஜயனுக்குத் தெய்வீகப் பார்வையை அருளினார். இதன் சக்தியினால் போரின் நிகழ்ச்சிகளை மட்டுமின்றி, பகவானது விசுவரூபத்தையும், தேவர்களுக்கும் எளிதில் கிடைக்காத ஸ்ரீகிருஷ்ணனுடைய நான்கு கைகள் கொண்ட (சதுர்புஜ) வடிவைக் காணும் பேறும் கிடைத்தது. பகவானின் திருமுகத்திலிருந்து வெளிவந்த அர்ஜுனனுக்கு வழங்கப்பட்ட கீதோபதேசத்தையும் அவரால் கேட்க முடிந்தது. அந்த உபதேசம் அர்ஜுனனைத் தவிர வேறு எவருக்கும் கிடைக்கவில்லை. எந்த தெய்வீகப் பார்வையின் மகிமையினால், ஸஞ்ஜயனுக்கு இத்தகைய பெருந்தகுதி கிடைத்ததோ, அந்த தெய்வீகப் பார்வையை அருளிய வேதவியாசரது ஆற்றல் எவ்வளவு என்பதை நம்மால் ஊகிக்கக்கூட முடியாது. அவர் சாட்சாத் பகவான் நாராயணனுடைய அம்சாவதாரமே என்பது நிதர்சனமாகிறது.</p>
<p class="Text">(பாரத யுத்தத்திற்குப் பிறகு) திருதராஷ்டிரரும் காந்தாரியும் வனத்தில் வசித்தபோது, யுதிஷ்டிரர் தம்முடைய சுற்றத்தினருடன் அவர்களைச் சந்திக்கச் சென்றார். அச்சமயம் வியாச பகவானும் அங்கு வந்து சேர்ந்தார். அப்போதுகூட திருதராஷ்டிரர், காந்தாரி — இவர்களுடைய புத்திர சோகம் நீங்கவில்லை என்பதையும், தன் தாய் குந்திக்கும் தமது புத்திரர்களைப் பிரிந்ததால் துக்கம் ஏற்பட்டுள்ளது என்பதையும் கண்டார். அப்போது வியாச பகவான் திருதராஷ்டிரரிடம் ஏதாவது வரம் கேட்டுப் பெறுமாறு கூறினார். திருதராஷ்டிரர் மகாபாரதப் போரில் இறந்து போன குடும்பத்தினர்களுக்கும் நண்பர்களுக்கும் என்ன கதி ஏற்பட்டது? என்பதைத் தெரிந்து கொள்ள விரும்பினார். மேலும், அவர்களை ஒரு முறை காண்பிக்குமாறும் வியாசரிடம் வேண்டினார். அவரது வேண்டுகோளை ஏற்று வியாச பகவான் கூறினார்—— “உறங்கி விழித்துக் கொண்ட மனிதனைப் பார்ப்பது போலவே, இறந்து போன சுற்றத்தினரை இன்றிரவு நீங்கள் காண்பீர்கள்.’ மாலை நேரத்தில் செய்ய வேண்டிய கடமைகளை முடித்துக் கொண்டு, வியாச பகவானது ஆணையின்படி எல்லோரும் கங்கைக் கரையில் ஒன்று கூடினர். வியாச பகவான் கங்கையின் புனிதமான நீரில் இறங்கி, போரில் மாண்ட பாண்டவர் தரப்பு வீரர்களையும், கௌரவர்கள் தரப்பு வீரர்களையும் விளித்தார். அதே சமயத்தில், கௌரவரது படையும் பாண்டவரது படையும் குருக்ஷேத்திரப் போர்க்களத்தில் குழுமியபோது ஏற்பட்ட அதே ஆரவார ஒலி நீரினுள் கேட்டது. இதற்குப் பிறகு பீஷ்மரும் துரோணரும் முதலில் வர, போரில் வீரகதி அடைந்த எல்லா அரசர்களும் அரசகுமாரர்களும் நீரிலிருந்து திடீரென்று அவர்களுக்குப் பின்னால் வெளிவந்தனர். போரின்போது எந்த வீரன் எப்படி உடை அணிந்திருந்தானோ, அவனிடம் எத்தகைய கொடி இருந்ததோ, எந்த வாகனத்தில் ஏறிப் போர் செய்தானோ ஆகிய அனைத்தும் முன்பு போன்றே காட்சியளித்தன. அவர்கள் தெய்வீகமான ஆடைகளையும் மாலைகளையும் அணிந்திருந்தனர். மின்னிக் கொண்டிருக்கும் குண்டலங்களை எல்லோரும் அணிந்திருந்தனர். அவர்களுடைய சரீரங்கள் தெய்வீக மகிமையினால் ஒளிவீசிக் கொண்டிருந்தன. எல்லோரும் பகைமை நீங்கியவர்களாகவும், கர்வமும் கோபமும் பொறாமையும் இல்லாதவர்களாகவும் இருந்தார்கள். கந்தர்வர்கள் அவர்களது புகழைப் பாடினார்கள். துதிபாடகர்கள் துதி செய்து கொண்டிருந்தனர். அப்போது வியாச பகவான் திருதராஷ்டிரருக்கு தெய்வீகமான பார்வையை அளித்தார். அதன் உதவி கொண்டு, திருதராஷ்டிரர் அவர்களனைவரையும் நன்கு பார்த்தார். அக்காட்சி அற்புதமாகவும் சிந்திப்பதற்கரியதாகவும் மெய்ச்சிலிர்க்கச் செய்வதாகவும் இருந்தது. அனைவரும் கண்களை இமைக்காமல் அக்காட்சியினைப் பார்த்தனர். இதன் பிறகு வந்திருந்த எல்லாப் போர்வீரர்களும் தங்கள் உறவினர்களைக் கோபத்தையும் பகைமையையும் துறந்து சந்தித்தனர். இவ்விதமாக இரவு முழுவதும் அவர்கள் அன்பு கொண்டு இணைந்து உறவாடினார்கள். இதன் பிறகு அவர்கள் எல்லோரும் எவ்விதமாக வந்தார்களோ, அவ்விதமாக கங்கையில் பிரவேசித்துத் தங்கள் தங்கள் உலகங்களுக்குச் சென்றுவிட்டனர். போரில் வீர மரணம் அடைந்தவர்களின் மனைவியரை விளித்து வியாச பகவான், “உங்களில் யாருக்கேனும் உங்களுடைய கணவன் அடைந்த உலகத்தை அடைய விருப்பமிருந்தால் கங்கையில் மூழ்குங்கள்” என்று கூறினார். அவர் கூறிய வார்த்தையைக் கேட்ட பெண்கள் பலர் கங்கை நீரில் மூழ்கி மனித உடலை நீத்து, தங்கள் கணவன் அடைந்த உலகத்திற்குப் போய்ச் சேர்ந்தனர். அவர்களுடைய கணவர்கள் எத்தகைய ஆடையணிகளை அணிந்து வந்தார்களோ, அதே விதமான தெய்வீக ஆடையணிகளை அணிந்து கொண்டு, விமானங்களில் அமர்ந்து கொண்டு தாம் விரும்பிய இடங்களுக்குப் போய்ச் சேர்ந்தனர்.</p>
<p class="Text">இங்கு வைசம்பாயனரது திருமுகத்திலிருந்து வெளிவந்த அற்புதமான விருத்தாந்தத்தைக் கேட்ட அரசனான ஜனமேஜயனின் மனத்தில் சுவர்க்கம் சென்ற தம்முடைய தந்தை பரீக்ஷித் மகாராஜாவைக் காண ஆவல் உண்டாயிற்று. அங்கே வியாச பகவானும் இருந்தார். அவர் அரசனின் விருப்பத்தை நிறைவேற்றுவதற்காக, பரீக்ஷித் மகாராஜாவை அங்கே அழைத்தார். அரசன் ஜயமேஜயனும் யாகம் முடிந்து (அவப்ருத) ஸ்நானம் செய்ய வேண்டிய சந்தர்ப்பத்தில், தாமும் ஸ்நானம் செய்து, தம்முடைய தந்தைக்கும் ஸ்நானம் செய்வித்தான். இதன் பின்னர் பரீக்ஷித் அங்கிருந்து மறைந்து விட்டார். இவ்விதமாக, வியாச பகவான் உலகில் காணக் கிடைக்காத திறமையை வெளிப்படுத்தினார். மகரிஷி வேதவியாசர் மிகப் பெரும் சக்தி வாய்ந்த மகாபுருஷர். மகாபாரதத்தை இயற்றிய அந்த மகரிஷியின் பொற்பாத கமலங்களில் சிரம் தாழ்த்தி, இக்கட்டுரையை நிறைவு செய்கிறேன்.</p>
<p class="Book-End-Line para-style-override-4">‘ஓம் தத் ஸத்’<span></span></p>


<p class="Page-Break">॥ ஸ்ரீஹரி: ॥</p>
<p class="Heading" id="toc_marker-14">மகாபாரதத்தைப் படிப்பது மற்றும் கேட்பதன் பெருமை</p>
<p class="Shlok">யதா<span class="char-style-override-30">2</span> ஸமுத்<span class="char-style-override-30">3</span>ரோ ப<span class="char-style-override-30">4</span>க<span class="char-style-override-30">3</span>வாந் யதா<span class="char-style-override-30">2</span> ச ஹிமவாந் கி<span class="char-style-override-30">3</span>ரி: ।</p>
<p class="Shlok para-style-override-2">க்<span class="char-style-override-30">2</span>யாதாவுபெ<span class="char-style-override-30">4</span>ள ரத்நநிதீ<span class="char-style-override-30">4</span> ததா<span class="char-style-override-30">2</span> பா<span class="char-style-override-30">4</span>ரதமுச்யதே ॥</p>
<p class="Shlok">கார்ஷ்ணம் வேத<span class="char-style-override-30">3</span>மிமம் வித்<span class="char-style-override-30">3</span>வாந் ஶ்ராவயித்வார்த<span class="char-style-override-30">2</span>மஶ்நுதே ।</p>
<p class="Shlok">இத<span class="char-style-override-30">3</span>ம் பா<span class="char-style-override-30">4</span>ரதமாக்<span class="char-style-override-30">2</span>யாநம் ய: படே<span class="char-style-override-30">2</span>த் ஸுஸமாஹித: ।</p>
<p class="Shlok para-style-override-2">ஸ க<span class="char-style-override-30">3</span>ச்சே<span class="char-style-override-30">2</span>த் பரமாம் ஸித்<span class="char-style-override-30">3</span>தி<span class="char-style-override-30">4</span>மிதி மே நாஸ்தி ஸம்ஶய: ॥</p>
<p class="Shlok">த்<span class="char-style-override-30">3</span>வைபாயநௌஷ்ட<span class="char-style-override-30">2</span>புடநி:ஸ்ரு॒தமப்ரமேயம்</p>
<p class="Shlok">புண்யம் பவித்ரமத<span class="char-style-override-30">2</span> பாபஹரம் ஶிவம் ச ।</p>
<p class="Shlok">யோ பா<span class="char-style-override-30">4</span>ரதம் ஸமதி<span class="char-style-override-30">4</span>க<span class="char-style-override-30">3</span>ச்ச<span class="char-style-override-30">2</span>தி வாச்யமாநம் </p>
<p class="Shlok para-style-override-2">கிம் தஸ்ய புஷ்கரஜலைரபி<span class="char-style-override-30">4</span>ஷேசநேந ॥</p>
<p class="Shlok">யோ கோ<span class="char-style-override-30">3</span>ஶதம் கநகஶ்ரு॒ங்க<span class="char-style-override-30">3</span>மயம் த<span class="char-style-override-30">3</span>தா<span class="char-style-override-30">3</span>தி</p>
<p class="Shlok">விப்ராய வேத<span class="char-style-override-30">3</span>விது<span class="char-style-override-30">3</span>ஷே ஸுப<span class="char-style-override-30">3</span>ஹுஶ்ருதாய ।</p>
<p class="Shlok">புண்யாம் ச பா<span class="char-style-override-30">4</span>ரதக<span class="char-style-override-30">2</span>தாம் ஸததம் ஶ்ரு॒ணோதி </p>
<p class="Shlok para-style-override-2">துல்யம் ப<span class="char-style-override-30">2</span>லம் ப<span class="char-style-override-30">4</span>வதி தஸ்ய ச தஸ்ய சைவ ॥</p>
<p class="Shlok-Right para-style-override-2">(மஹாபா<span class="char-style-override-30">4</span>ரதம், ஸ்வர்கா<span class="char-style-override-30">3</span>ரோஹணபர்வம் 65—68)</p>
<p class="Text para-style-override-4">கடலும் இமயமலையும் இரத்தினங்களுக்கு இருப்பிடமாவது போன்றே, மகாபாரதமும் (கீதையைப் போன்ற) இரத்தினங்களின் இருப்பிடமாகும். இந்த பாரதம், கிருஷ்ணதுவைபாயனரால் இயற்றப்பட்ட ஐந்தாவது வேதம். இதைப் பிறருக்கு எடுத்துரைப்பவனுடைய எல்லா விருப்பங்களும் நிறைவேறிவிடுகின்றன. ஒன்றிய மனத்துடன் ‘மகாபாரதம்’ என்னும் இந்த இதிகாசத்தைப் படிப்பவன் சந்தேகமின்றி மோட்ச ரூபமான உயர்ந்த நிலையை அடைகிறான். பகவான் கிருஷ்ணதுவைபாயனரின் திருமுகத்திலிருந்து வெளிவந்த இந்த மகாபாரதம் மிகுந்த புண்ணியத்தைக் கொடுக்கக் கூடியது; புனிதமானது; பாவங்களைப் போக்குவது; மங்கள வடிவானது. இதன் பெருமை அளவற்றது. இந்த மகாபாரதக் கதையைக் கேட்டு, அதை மனத்தில் நிலைநிறுத்திக் கொள்பவன் புஷ்கரம் முதலிய புனித தீர்த்தங்களில் நீராட வேண்டிய அவசியமில்லை. புஷ்கரத்தில் நீராடினால் என்ன பலன் ஏற்படுமென்று சாஸ்திரங்களில் கூறப்பட்டுள்ளதோ, அந்தப் பலன், இக்கதையைக் கேட்பதாலேயே கிடைத்து விடுகிறது. வேதம் மற்றும் சாஸ்திரங்களை அறிந்த அந்தணனுக்குத் தங்கத்தால் அலங்கரிக்கப்பட்ட கொம்புகள், குளம்புகள் உடைய நூறு பசுக்களைத் தானம் செய்வதால் கிடைக்கும் புண்ணியம், புண்ணிய மயமான மகாபாரதக் கதையைத் தினமும் கேட்பவனுக்குக் கிடைக்கும்.<span class="char-style-override-38"></span></p>


<p class="Page-Break"> </p>
<p class="First-End-Page-text" id="toc_marker-15">கடைசி பக்கம்</p>

