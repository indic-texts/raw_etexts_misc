
<p class="First-End-Page-text para-style-override-1" id="toc_marker-1"><span class="char-style-override-1">முதல் பக்கம்</span></p>
<p class="Titel-Page---Shri-Hari para-style-override-2">॥ ஸ்ரீஹரி: ॥</p>
<p class="Title-Page---Book-Name">மகாத்மா விதுரர்</p>
<p class="Title-Page---Book-Name-Hindi" xml:lang="hi-IN">महात्मा विदुर – तमिल</p>
<p class="Title-Page---Tvamev-mata--Hindi">த்வமேவ மாதா ச பிதா த்வமேவ</p>
<p class="Title-Page---Tvamev-mata--Hindi">த்வமேவ ப<span class="char-style-override-2">3</span>ந்து<span class="char-style-override-2">4</span>ஶ்ச ஸகா<span class="char-style-override-2">2</span> த்வமேவ ।</p>
<p class="Title-Page---Tvamev-mata--Hindi">த்வமேவ வித்<span class="char-style-override-2">3</span>யா த்<span class="char-style-override-2">3</span>ரவிணம் த்வமேவ</p>
<p class="Title-Page---Tvamev-mata--Hindi para-style-override-3">த்வமேவ ஸர்வம் மம தே<span class="char-style-override-2">3</span>வதே<span class="char-style-override-2">3</span>வ ॥</p>
<p class="Title-Page---Tvamev-mata---Tamil">ஆருயிர் அன்னையும் நீயே, அருமை தந்தையும் நீயே,</p>
<p class="Title-Page---Tvamev-mata---Tamil">உறவும் சுற்றமும் நீயே, உற்ற நண்பனும் நீயே,</p>
<p class="Title-Page---Tvamev-mata---Tamil">கற்கும் கல்வியும் நீயே, சேர்க்கும் செல்வமும் நீயே,</p>
<p class="Title-Page---Tvamev-mata---Tamil para-style-override-4">அனைத்தும் ஆன எந்தன் ஆதிதேவனும் நீயே!</p>
<p class="Title-Page---Sub-heading">எழுதியவர்</p>
<p class="Title-Page---Author-Name">ஸ்ரீ ஶாந்தனு பிஹாரி த்விவேதி</p>
<p class="Title-Page---Gita-Seva-Trust para-style-override-5" xml:lang="hi-IN">கீதா சேவா டிரஸ்ட்<span></span></p>


<p class="Page-Break">॥ ஸ்ரீஹரி: ॥</p>
<p class="Heading" id="toc_marker-2">பணிவான வேண்டுகோள்</p>
<p class="Text">தருமத்தின் வடிவாக அவதரித்த விதுரரின் வாழ்க்கை முழுவதும் உலகின் நன்மைக்குப் பயன்படும் சாதனைகளிலேயே கழிந்தது. அவருடைய நன்னடத்தையும், பகவானிடம் கொண்ட பக்தியும் எல்லாவிதங்களிலும் பாராட்டத்தக்கவையாக இருந்தன. விதுரர் பாண்டவர்களுடைய நன்மையை எப்பொழுதும் விரும்பியவர்; அவர்களுக்காகப் பரிந்து பேசியவர். மேலும் அவர் நீதி சாஸ்திர வல்லுநராகவும் இருந்தவர்.</p>
<p class="Text">மகாபாரதம், ஸ்ரீமத்பாகவதம் — இவற்றை ஆதாரமாகக் கொண்டு, <span class="char-style-override-3">பண்டித ‘ஸ்ரீஶாந்தனு பிஹாரி த்விவேதி’</span> அவர்கள் இந்த வரலாற்றை மிகவும் எளியதும் அழகியதும் சக்தி வாய்ந்ததுமான மொழி நடையில் வர்ணித்துள்ளார். விதுரருடைய வாழ்க்கையின் முக்கியமான சம்பவங்கள் யாவும் இந்நூலில் இடம் பெற்றுள்ளன.</p>
<p class="Text para-style-override-6">விதுரரின் தருமநீதியை மிகச் சிறப்பான முறையில் ஆசிரியர் தொகுத்துக் கொடுத்திருப்பது இந்நூலின் சிறப்பான அம்சம். ஆதலால் <span class="char-style-override-3">‘மகாத்மா விதுரர்’</span> என்ற இந்நூலைப் படிப்பவர்கள் வாழ்வில் நன்மை பெறுவர் என்பதில் சிறிதும் ஐயமில்லை.<span class="char-style-override-4"></span></p>


<p class="Page-Break">॥ ஸ்ரீஹரி: ॥</p>
<p class="Heading" id="toc_marker-3">தேவநாகரி எழுத்துக்கள்</p>
<p class="Sub-Heading para-style-override-2">(சில குறிப்புகள்)</p>
<p class="Text">ஒரு மொழியின் சொல்லை இன்னொரு மொழியின் எழுத்துக்களால் எழுதுவதை எழுத்துப்பெயர்ப்பு <span class="char-style-override-5">(Transliteration)</span> என்று அழைக்கிறோம். ஒரு மொழியிலுள்ள சொல்லின் பொருளை மற்றொரு மொழியில் கூறுவதை மொழிபெயர்ப்பு <span class="char-style-override-5">(Translation)</span> என்று அழைக்கிறோம்.</p>
<p class="Text">சம்ஸ்கிருதச் சொற்களைப் பிழையின்றி உச்சரிக்க, முறையாக சம்ஸ்கிருதம் கற்றவர்களிடமிருந்து அறிந்துகொள்ள முயற்சிக்க வேண்டும். ஆங்கில எழுத்துக்களின் துணைகொண்டு <span class="char-style-override-5">2, 3, 4</span> என்னும் குறியீடுகளுடன் சம்ஸ்கிருத எழுத்துக்களுக்கு நிகரான தமிழ் ஒலி வடிவங்கள் இங்கு தரப்பட்டுள்ளன.</p>
<p class="Shlok para-style-override-7"><span class="char-style-override-6">अ</span><span class="char-style-override-7"> </span><span class="char-style-override-8">அ</span><span class="char-style-override-9">, </span><span class="char-style-override-6">आ</span><span class="char-style-override-7"> </span><span class="char-style-override-8">ஆ</span><span class="char-style-override-9">, </span><span class="char-style-override-6">इ</span><span class="char-style-override-7"> </span><span class="char-style-override-8">இ</span><span class="char-style-override-9">, </span><span class="char-style-override-6">ई</span><span class="char-style-override-7"> </span><span class="char-style-override-8">ஈ</span><span class="char-style-override-9">, </span><span class="char-style-override-6">उ</span><span class="char-style-override-7"> </span><span class="char-style-override-8">உ</span><span class="char-style-override-9">, </span><span class="char-style-override-6">ऊ</span><span class="char-style-override-7"> </span><span class="char-style-override-8">ஊ</span><span class="char-style-override-9">, </span><span class="char-style-override-6">ऋ</span><span class="char-style-override-7"> </span><span class="char-style-override-8">ரி</span><span class="char-style-override-9">, </span><span class="char-style-override-6">ॠ</span><span class="char-style-override-7"> </span><span class="char-style-override-8">ரீ</span><span class="char-style-override-9">, </span><span class="char-style-override-6">ऌ</span><span class="char-style-override-7"> </span><span class="char-style-override-8">ல்ரு</span><span class="char-style-override-10">॒</span><span class="char-style-override-9">, </span><span class="char-style-override-6">ए</span><span class="char-style-override-7"> </span><span class="char-style-override-8">ஏ</span><span class="char-style-override-9">, </span><span class="char-style-override-6">ऐ</span><span class="char-style-override-7"> </span><span class="char-style-override-8">ஐ</span><span class="char-style-override-9">, </span><span class="char-style-override-6">ओ</span><span class="char-style-override-7"> </span><span class="char-style-override-8">ஓ</span><span class="char-style-override-9">, </span><span class="char-style-override-6">औ</span><span class="char-style-override-7"> </span><span class="char-style-override-8">ஔ</span><span class="char-style-override-11"></span></p>
<p class="Shlok para-style-override-7"><span class="char-style-override-6">क</span><span class="char-style-override-7"> </span><span class="char-style-override-8">க</span><span class="char-style-override-9">(ka), </span><span class="char-style-override-6">ख</span><span class="char-style-override-7"> </span><span class="char-style-override-8">க</span><span class="char-style-override-12">2</span><span class="char-style-override-9">(kka), </span><span class="char-style-override-6">ग</span><span class="char-style-override-7"> </span><span class="char-style-override-8">க</span><span class="char-style-override-12">3</span><span class="char-style-override-9">(ga), </span><span class="char-style-override-6">घ</span><span class="char-style-override-7"> </span><span class="char-style-override-8">க</span><span class="char-style-override-12">4</span><span class="char-style-override-9">(gha), </span><span class="char-style-override-6">ङ</span><span class="char-style-override-7"> </span><span class="char-style-override-8">ங</span><span class="char-style-override-9">, </span><span class="char-style-override-6">च</span><span class="char-style-override-7"> </span><span class="char-style-override-8">ச</span><span class="char-style-override-9">(ca), </span><span class="char-style-override-6">छ</span><span class="char-style-override-7"> </span><span class="char-style-override-8">ச</span><span class="char-style-override-12">2</span><span class="char-style-override-9">(cha), </span><span class="char-style-override-6">ज</span><span class="char-style-override-7"> </span><span class="char-style-override-8">ஜ</span><span class="char-style-override-9">(ja), </span><span class="char-style-override-6">झ</span><span class="char-style-override-7"> </span><span class="char-style-override-8">ஜ</span><span class="char-style-override-10">॒</span><span class="char-style-override-9">(jha), </span><span class="char-style-override-6">ञ</span><span class="char-style-override-7"> </span><span class="char-style-override-8">ஞ</span><span class="char-style-override-9">, </span><span class="char-style-override-6">ट</span><span class="char-style-override-7"> </span><span class="char-style-override-8">ட</span><span class="char-style-override-9">(ta), </span><span class="char-style-override-6">ठ</span><span class="char-style-override-7"> </span><span class="char-style-override-8">ட</span><span class="char-style-override-12">2</span><span class="char-style-override-9">(tta), </span><span class="char-style-override-6">ड</span><span class="char-style-override-7"> </span><span class="char-style-override-8">ட</span><span class="char-style-override-12">3</span><span class="char-style-override-9">(da), </span><span class="char-style-override-6">ढ</span><span class="char-style-override-7"> </span><span class="char-style-override-8">ட</span><span class="char-style-override-12">4</span><span class="char-style-override-9">(dda), </span><span class="char-style-override-6">ण</span><span class="char-style-override-7"> </span><span class="char-style-override-8">ண</span><span class="char-style-override-9">, </span><span class="char-style-override-6">त</span><span class="char-style-override-7"> </span><span class="char-style-override-8">த</span><span class="char-style-override-9">(tha), </span><span class="char-style-override-6">थ</span><span class="char-style-override-7"> </span><span class="char-style-override-8">த</span><span class="char-style-override-12">2</span><span class="char-style-override-9">(thha)</span><span class="char-style-override-9">,</span><span class="char-style-override-11"> </span><span class="char-style-override-6">द</span><span class="char-style-override-7"> </span><span class="char-style-override-8">த</span><span class="char-style-override-12">3</span><span class="char-style-override-9">(dha), </span><span class="char-style-override-6">ध</span><span class="char-style-override-7"> </span><span class="char-style-override-8">த</span><span class="char-style-override-12">4</span><span class="char-style-override-9">(dhha), </span><span class="char-style-override-6">न</span><span class="char-style-override-7"> </span><span class="char-style-override-8">ந</span><span class="char-style-override-7"> </span><span class="char-style-override-8">(ன)</span><span class="char-style-override-9">, </span><span class="char-style-override-6">प</span><span class="char-style-override-7"> </span><span class="char-style-override-8">ப</span><span class="char-style-override-9">(pa), </span><span class="char-style-override-6">फ</span><span class="char-style-override-7"> </span><span class="char-style-override-8">ப</span><span class="char-style-override-12">2</span><span class="char-style-override-9">(pha), </span><span class="char-style-override-6">ब</span><span class="char-style-override-7"> </span><span class="char-style-override-8">ப</span><span class="char-style-override-12">3</span><span class="char-style-override-9">(ba), </span><span class="char-style-override-6">भ</span><span class="char-style-override-7"> </span><span class="char-style-override-8">ப</span><span class="char-style-override-12">4</span><span class="char-style-override-9">(bha), </span><span class="char-style-override-6">म</span><span class="char-style-override-7"> </span><span class="char-style-override-8">ம</span><span class="char-style-override-9">, </span><span class="char-style-override-6">य</span><span class="char-style-override-7"> </span><span class="char-style-override-8">ய</span><span class="char-style-override-9">, </span><span class="char-style-override-6">र</span><span class="char-style-override-7"> </span><span class="char-style-override-8">ர</span><span class="char-style-override-9">, </span><span class="char-style-override-6">ल</span><span class="char-style-override-7"> </span><span class="char-style-override-8">ல</span><span class="char-style-override-9">, </span><span class="char-style-override-6">व</span><span class="char-style-override-7"> </span><span class="char-style-override-8">வ</span><span class="char-style-override-11"></span></p>
<p class="Shlok para-style-override-8"><span class="char-style-override-6">स</span><span class="char-style-override-7"> </span><span class="char-style-override-8">ஸ</span><span class="char-style-override-9">(sa), </span><span class="char-style-override-6">ष</span><span class="char-style-override-7"> </span><span class="char-style-override-8">ஷ</span><span class="char-style-override-9">(sha)</span><span class="char-style-override-9">, </span><span class="char-style-override-6">क्ष</span><span class="char-style-override-7"> </span><span class="char-style-override-8">க்ஷ</span><span class="char-style-override-9">(ksha), </span><span class="char-style-override-6">ह</span><span class="char-style-override-7"> </span><span class="char-style-override-8">ஹ</span><span class="char-style-override-9">(ha), </span><span class="char-style-override-6">श</span><span class="char-style-override-7"> </span><span class="char-style-override-8">ஶ</span><span class="char-style-override-9">(sa), </span><span class="char-style-override-6">ज्ञ</span><span class="char-style-override-7"> </span><span class="char-style-override-8">க்ஞ</span><span class="char-style-override-9">(gna), </span><span class="char-style-override-6">ऋ</span><span class="char-style-override-7"> </span><span class="char-style-override-8">ரு</span><span class="char-style-override-10">॒</span><span class="char-style-override-9">(</span><span class="char-style-override-13">r</span><span class="char-style-override-9">i)</span><span class="char-style-override-14"> </span></p>
<p class="Text"><span class="char-style-override-5">‘</span><span class="char-style-override-15">श</span><span class="char-style-override-5">’</span> என்ற எழுத்து <span class="char-style-override-5">‘</span><span class="char-style-override-3">ஶ</span><span class="char-style-override-5">’</span> என்று எழுத்துப்பெயர்ப்பு செய்யப்பட்டுள்ளது. இந்த <span class="char-style-override-5">‘</span><span class="char-style-override-3">ஶ</span><span class="char-style-override-5">’</span> என்னும் எழுத்து <span class="char-style-override-5">‘</span><span class="char-style-override-3">பிசகு</span><span class="char-style-override-5">’</span><span class="char-style-override-3">, </span><span class="char-style-override-5">‘</span><span class="char-style-override-3">கசடு</span><span class="char-style-override-5">’</span> என்னும் சொற்களில் வரும் <span class="char-style-override-5">‘</span><span class="char-style-override-3">ச</span><span class="char-style-override-5">’</span>வைப் போன்று ஒலிக்கும்.</p>
<p class="Text">சம்ஸ்கிருத—தமிழ் எழுத்துப்பெயர்ப்பில் <span class="char-style-override-5">(Transliteration)</span><span class="char-style-override-3"> </span>கொடுத்துள்ள எழுத்துக்கள் எழுத்துப்பெயர்ப்பில் மட்டும் பயன்படுத்தப்பட்டுள்ளன. மொழிபெயர்ப்பில் வழக்கத்திலுள்ள தமிழ் எழுத்துக்களே பயன்படுத்தப்பட்டுள்ளன. உதாரணமாக <span class="char-style-override-5">‘</span><span class="char-style-override-15">सुखं</span><span class="char-style-override-5">’</span> என்ற சொல் எழுத்துப்பெயர்ப்பில் <span class="char-style-override-5">‘</span><span class="char-style-override-3">ஸுக</span><span class="char-style-override-16">2</span><span class="char-style-override-3">ம்</span><span class="char-style-override-5">’</span> என்றும், மொழிபெயர்ப்பில் <span class="char-style-override-5">‘</span><span class="char-style-override-3">சுகம்</span><span class="char-style-override-5">’</span> என்றும் எழுதப்பட்டுள்ளது.</p>
<p class="Text">சம்ஸ்கிருதத்தில் உள்ள உயிரெழுத்தான <span class="char-style-override-5">‘</span><span class="char-style-override-15">ऋ</span><span class="char-style-override-5">’</span> என்பது உயிரெழுத்தாக வரும்பொழுது <span class="char-style-override-5">‘</span><span class="char-style-override-3">ரி</span><span class="char-style-override-5">’</span> என்றும், உயிர்மெய்யெழுத்தாக வரும்பொழுது <span class="char-style-override-5">‘</span><span class="char-style-override-3">ரு</span><span class="char-style-override-5">॒’</span> என்றும் உச்சரிக்கப்படுகிறது. <span class="char-style-override-3">(உ–ம்.:</span>—<span class="char-style-override-3"> </span><span class="char-style-override-15">ऋषि</span><span class="char-style-override-3"> </span>—<span class="char-style-override-3"> ரிஷி, </span><span class="char-style-override-15">कृत्वा</span><span class="char-style-override-3"> </span>—<span class="char-style-override-3"> க்ரு</span><span class="char-style-override-5">॒</span><span class="char-style-override-3">த்வா).</span> இந்த <span class="char-style-override-5">‘</span><span class="char-style-override-3">ரு</span><span class="char-style-override-5">॒’</span> என்னும் எழுத்து <span class="char-style-override-5">‘</span><span class="char-style-override-3">எருது</span><span class="char-style-override-5">’</span><span class="char-style-override-3">, </span><span class="char-style-override-5">‘</span><span class="char-style-override-3">விருது</span><span class="char-style-override-5">’</span> என்னும் சொற்களில் வரும் <span class="char-style-override-5">‘</span><span class="char-style-override-3">ரு</span><span class="char-style-override-5">’</span>வைப் போன்று ஒலிக்கும்.</p>
<p class="Text"><span class="char-style-override-5">‘</span><span class="char-style-override-15">ञ</span><span class="char-style-override-5">’</span> என்ற எழுத்து <span class="char-style-override-5">‘</span><span class="char-style-override-3">ஞ</span><span class="char-style-override-5">’</span> என்றும், <span class="char-style-override-5">‘</span><span class="char-style-override-15">ज्ञ</span><span class="char-style-override-5">’</span> என்ற கூட்டெழுத்து <span class="char-style-override-5">‘</span><span class="char-style-override-3">க்ஞ</span><span class="char-style-override-5">’</span> என்றும் எழுத்துப்பெயர்ப்பு செய்யப்பட்டுள்ளன. <span class="char-style-override-5">‘</span><span class="char-style-override-15">ज्ञ</span><span class="char-style-override-5">’</span> என்ற எழுத்தில் துவங்கும் சொற்களில்லை.</p>
<p class="Text">ஒரு சொல்லிற்கு மேல் இருக்கின்ற புள்ளியானது <span class="char-style-override-5">‘</span><span class="char-style-override-3">ம்</span><span class="char-style-override-5">’</span> என்னும் எழுத்தைக் குறிக்கிறது. <span class="char-style-override-3">(உ–ம்.:</span>—<span class="char-style-override-3"> </span><span class="char-style-override-5">‘</span><span class="char-style-override-15">सुखं</span><span class="char-style-override-5">’ </span>—<span class="char-style-override-3"> ஸுகம்).</span></p>
<p class="Text para-style-override-9">ஒரு சொல்லின் இறுதியில் மேலும் கீழும் வருகின்ற இரு புள்ளிகள் <span class="char-style-override-3">(</span><span class="char-style-override-5">:</span><span class="char-style-override-3">)</span> <span class="char-style-override-3">‘விஸர்கம்’</span> என்று அழைக்கப்படுகிறது. இதன் உச்சரிப்பு, இதற்கு முன் வரும் எழுத்தைப் பொறுத்து அமையும். உதாரணம் பின்வருமாறு:—</p>
<p class="Shlok para-style-override-10"><span class="char-style-override-6">भवन्तः</span><span class="char-style-override-17"> </span><span class="char-style-override-18">—</span><span class="char-style-override-17"> ப</span><span class="char-style-override-19">4</span><span class="char-style-override-17">வந்த: </span><span class="char-style-override-18">—</span><span class="char-style-override-17"> ப</span><span class="char-style-override-20">4</span><span class="char-style-override-17">வந்தஹ</span></p>
<p class="Shlok para-style-override-10"><span class="char-style-override-6">स्थितिः</span><span class="char-style-override-17"> </span><span class="char-style-override-18">—</span><span class="char-style-override-17"> ஸ்தி</span><span class="char-style-override-19">2</span><span class="char-style-override-17">தி: </span><span class="char-style-override-18">—</span><span class="char-style-override-17"> ஸ்தி</span><span class="char-style-override-19">2</span><span class="char-style-override-17">திஹி</span></p>
<p class="Shlok para-style-override-10"><span class="char-style-override-6">प्रभुः</span><span class="char-style-override-17"> </span><span class="char-style-override-18">—</span><span class="char-style-override-17"> ப்ரபு</span><span class="char-style-override-19">4</span><span class="char-style-override-17">: </span><span class="char-style-override-18">—</span><span class="char-style-override-17"> ப்ரபு</span><span class="char-style-override-19">4</span><span class="char-style-override-17">ஹு</span></p>
<p class="Shlok para-style-override-10"><span class="char-style-override-6">गुणौः</span><span class="char-style-override-17"> </span><span class="char-style-override-18">—</span><span class="char-style-override-17"> கு</span><span class="char-style-override-19">3</span><span class="char-style-override-17">ணை: </span><span class="char-style-override-18">—</span><span class="char-style-override-17"> கு</span><span class="char-style-override-19">3</span><span class="char-style-override-17">ணைஹி</span></p>
<p class="Shlok para-style-override-11"><span class="char-style-override-6">भ्रुवोः</span><span class="char-style-override-17"> </span><span class="char-style-override-18">—</span><span class="char-style-override-17"> ப்</span><span class="char-style-override-19">4</span><span class="char-style-override-17">ருவோ: </span><span class="char-style-override-18">—</span><span class="char-style-override-17"> ப்</span><span class="char-style-override-19">4</span><span class="char-style-override-17">ருவோஹோ</span><span class="char-style-override-14"></span></p>
<p class="Text para-style-override-5">சம்ஸ்கிருதச் சுலோகங்களில் சில இடங்களில் <span class="char-style-override-5">‘</span><span class="char-style-override-15">ऽ</span><span class="char-style-override-5">’</span> அல்லது <span class="char-style-override-5">‘</span><span class="char-style-override-15">ऽऽ</span><span class="char-style-override-5">’</span> என்னும் குறியீடுகளைக் காணலாம். இதற்கு <span class="char-style-override-5">‘</span><span class="char-style-override-3">அவக்</span><span class="char-style-override-21">3</span><span class="char-style-override-3">ரஹம்</span><span class="char-style-override-5">’</span> என்று பெயர். இந்த இடங்களில் முறையே <span class="char-style-override-5">‘</span><span class="char-style-override-3">அ</span><span class="char-style-override-5">’</span><span class="char-style-override-3">, </span><span class="char-style-override-5">‘</span><span class="char-style-override-3">ஆ</span><span class="char-style-override-5">’</span> என்னும் எழுத்துக்கள் தொக்கி நிற்கின்றன என்று பொருள் கொள்க.<span></span></p>


<p class="Page-Break">॥ ஸ்ரீஹரி: ॥</p>
<p class="Heading" id="toc_marker-4">மகாத்மா விதுரர்</p>
<p class="Small-Head" id="toc_marker-4-1">( 1 )</p>
<p class="Text">தருமத்தின் போக்கு ஆழ்ந்தது; ஆழம் காண முடியாதது. எந்தெந்தச் செயல்கள் தருமத்திற்கு உகந்தவை, எவை புறம்பானவை என்பதைச் சாதாரண அறிவைக் கொண்டு நிச்சயிக்க முடியாது. தருமம், அதருமம் — இவற்றின் தத்துவங்களைப் பகவான் மட்டுமே அறிவார். அல்லது இறைவனை ஞானக்கண்ணால் கண்ட (இறையருள் பெற்ற) மகரிஷிகளே அறிவார்கள். உயிரினங்களின் இதயத்தில் வீற்றிருந்து கொண்டு உலகத்தையும் உயிரினங்களையும் தாங்கும் பகவானுடைய அந்த உருவம் ‘தருமம்’ என்ற பெயரால் அழைக்கப்படுகிறது. தருமத்தின் ஆதாரத்தில்தான் எல்லாப் பொருட்களின் ‘இருப்பு’ என்பதும் உள்ளது. தருமத்திலேயே எல்லாம் நிலைபெற்று விளங்குகின்றன. இதன் காரணமாகவே தருமத்தைப் பரம தத்துவம் என்றும் சொல்கிறோம்.<span class="char-style-override-22">‡</span></p>
<p class="Foot-Note-Slok"><span class="char-style-override-23">‡</span> த<span class="char-style-override-24">4</span>ர்மே ஸர்வம் ப்ரதிஷ்டி<span class="char-style-override-24">2</span>தம் ।</p>
<p class="Foot-Note-Slok">தஸ்மாத்<span class="char-style-override-24">3</span>த<span class="char-style-override-24">4</span>ர்மம் பரமம் வத<span class="char-style-override-24">3</span>ந்தி ॥</p>
<p class="Foot-Note-Slok para-style-override-12">— வேதம்</p>
<p class="Foot-Note">தருமத்திலேயே எல்லாம் நிலை பெற்றுள்ளன. ஆதலால், தருமமே அனைத்திலும் சிறந்தது எனக் கூறுகின்றனர்.</p>
<p class="Text">நோக்கும் முறையில் உள்ள வேறுபாடுகளின் காரணமாக ஆத்யாத்மிகம், ஆதிதைவிகம், ஆதிபௌதிகம் என்று தருமத்தில் மூன்று வடிவங்கள் (ரூபங்கள்) உள்ளன. தருமத்தின் ஆத்யாத்மிக வடிவம் சாட்சாத் பகவானே ஆவார். தருமராஜன் (யமராஜன்) தருமத்தின் ஆதிதைவிக வடிவம் (ரூபம்). தம்முடைய உலகத்தில் வாழ்ந்து கொண்டு, அவர் புண்யாத்மாக்களும் பாவாத்மாக்களும் வினைப்பயனை அனுபவிப்பதற்கான ஏற்பாட்டைச் செய்கிறார். அவரை வியவகார தருமத்தைப் பரிபாலிப்பவர் என்கிறோம். ஆதிபௌதிக ரூபமே சமூக சம்பந்தமான ஏற்பாடு. இந்த ஏற்பாடு சாஸ்திரங்களாலும், சாஸ்திர தத்துவத்தை அறிந்த ரிஷிகளாலும் செய்யப்பட்டுள்ளது. இது இடம், காலம், ஆள், சக்தி, வயது முதலியவற்றின் வேறுபாட்டால் வெவ்வேறு விதமாக இருக்கிறது. இந்த ஏற்பாட்டைச் சீர்குலைக்கும் மனிதனுக்குத் தண்டனை அளிப்பவர் தருமதேவதை. தருமதேவதையின் வேறு பெயரே யமராஜன் என்பது. அவர் எவ்வளவு கவனமாக இருக்க வேண்டியிருக்கிறது! இதில் சிறிது தவறு நேர்ந்தாலும், யமதருமராஜனே தண்டனைக்குள்ளாக நேர்ந்து விடும். நாம் இவ்விஷயத்தைப் பற்றி அதிகமாக அறிந்து கொள்ள முடியாது.</p>
<p class="Text">ஆம், உலகின் தென்மேற்குத் திசையில் யமதருமராஜனின் தலைநகர் ஸம்யமனீபுரி இருக்கிறது. அதில் பல யோஜனைகள் தூரம் வரை அழகான பல மாளிகைகள் இருக்கின்றன. அங்கேதான் தருமராஜன் தம் மந்திரிகளுடனும், தருமமறிந்த பெரியோர்களுடனும் வசிக்கிறார். அவருடைய சபையில் ரிஷிகள், மகரிஷிகள், தேவதைகள் என்ற மேலோர் பலரும் உள்ளனர். புண்ணிய—பாவங்களின் கணக்குகளைக் குறிக்கும் சித்ரகுப்தரும் வசிக்கிறார். காலம், திசைகள், ஆகாயம், காற்று, அக்னி, சந்திர—சூரியர்கள் முதலிய எல்லோரும் யமதருமனுடைய தூதர்கள். தனித்திருந்து கொண்டு, பிறர் அறியாவண்ணம் மனிதர்கள் செய்யும் செயல்களையும் இவர்கள் அறிந்து கொண்டு, உடனே அவற்றை யமனுக்கு அறிவிப்பார்கள். அவரது மாளிகைக்கு நான்கு வாயில்கள் உள்ளன. மூன்று வாயில்களின் வழியாகப் புண்யாத்மாக்கள் யமலோகம் அடைகின்றனர். தெற்கு நோக்கி இருக்கும் வாயில் வழியாகப் பாவம் செய்தவர்கள் மட்டும் வருவார்கள். இவ்வழியாக வருபவர்கள் சொல்லொணாத, பயங்கரமான துன்பங்களை அனுபவிக்க வேண்டியுள்ளது; வைதரிணீ நதியையும் கடக்க வேண்டியுள்ளது. யமதூதர்களும் மிகவும் பயங்கரமான உருவம் கெண்டவர்கள். கும்பீபாகம், ரௌரவம், அஸிபத்ரவனம் (கத்திகளை இலைகளாகக் கொண்ட மரங்கள் உள்ள காடு) முதலியவை இவ்வழியில் உள்ளன. இவ்வழியில் வருவோருக்கு யமதருமராஜன் அச்சமூட்டும் தோற்றம் அளிப்பார். ஆனால், உண்மையில் அவர் மிகவும் சாந்தமான உருவம் கொண்டவர்.</p>
<p class="Text">தருமராஜன் பகவானுடைய ஸ்வரூபங்களில் ஒருவர்தான். பாகவத தருமம் அறிந்த பன்னிரண்டு ஞானிகளில் யமன் முதன்மையானவர் என்று கருதப்படுகிறார். அதாவது, அவர் பகவானுடைய பரமபக்தர். பகவானின் ரகசியங்களை அறிந்த உயர்ந்த ஞானி. தம் தூதர்களுக்கு பாகவத தருமத்தின் ரகசியத்தையும் புரிய வைத்திருக்கிறார். எவர்களை எந்த வழியாக அழைத்து வரவேண்டும், எவர்களுடன் எப்படி நடந்து கொள்ள வேண்டும் என்பதைப் பற்றித் திரும்பத் திரும்ப விளக்கிக் கொண்டே வந்திருக்கிறார். உள்ளம், உரை, செயல் மூன்றிலும் பகவானிடம் பக்தி கொண்டவர். தமது தூதர்களுக்கும் இந்த விஷயத்தைப் பற்றிய ஞானத்தை அளித்தவண்ணம் இருப்பார். </p>
<p class="Text">ஒரு சமயம் அவர் தம் தூதர்களிடம் இவ்வாறு சொன்னார்—— “பயங்கரமான என் தூதர்களே! எவனுடைய நா பகவானுடைய புனிதமான குணங்களையும் லீலைகளையும் திருநாமங்களையும் பாடித் துதிக்கவில்லையோ, எவனுடைய சித்தம் பகவானுடைய பாதத்தாமரைகளை நினைக்கவில்லையோ, எவனுடைய தலை பகவானையும், அவருடைய பக்தர்களையும் ஒருபோதும் வணங்குவதில்லையோ, எவன் தன் கடமைகளைச் செய்து நிறைவேற்றுவதன் மூலம் பகவானுக்கு ஆராதனை செய்யவில்லையோ, எவன் பகவானுடைய ஸத் ஸ்வரூபத்தில் நாட்டமில்லாமல் இருக்கிறானோ, அவர்களை மட்டுமே கொடிய நரகத்தின் பாதை வழியாக அழைத்து வர வேண்டும். <span class="char-style-override-22">‡</span>இந்தப் பாவ—புண்ணிய பலன்களை அங்கே சென்ற பிறகுதான் தருமராஜன் கொடுப்பார் என்பதில்லை. இப்பிறவியிலேயே, இவ்வுலகிலேயே, இங்குள்ளவர்களையே நிமித்தமாகக் கொண்டும் பாவ—புண்ணியங்களைக் கொடுக்கிறார்.</p>
<p class="Foot-Note-Slok"><span class="char-style-override-23">‡</span> ஜிஹ்வா ந வக்தி ப<span class="char-style-override-24">4</span>க<span class="char-style-override-24">3</span>வத்<span class="char-style-override-24">3</span>கு<span class="char-style-override-24">3</span>ணநாமதே<span class="char-style-override-24">4</span>யம்</p>
<p class="Foot-Note-Slok">சேதஶ்ச ந ஸ்மரதி தச்சரணாரவிந்த<span class="char-style-override-24">3</span>ம் ।</p>
<p class="Foot-Note-Slok">க்ரு॒ஷ்ணாய நோ நமதி யச்சி<span class="char-style-override-24">2</span>ர ஏகதா<span class="char-style-override-24">3</span>பி</p>
<p class="Foot-Note-Slok para-style-override-13">தாநாநயத்<span class="char-style-override-24">4</span>வமஸதோ<span class="char-style-override-25">ऽ</span>க்ரு॒தவிஷ்ணுக்ரு॒த்யாந் ॥</p>
<p class="Text">முன்பொரு காலத்தில் ‘மாண்டவ்யர்’ என்ற பெயர் கொண்ட பெரிய தபஸ்வியான ஒரு ரிஷி இருந்தார். அவர் தருமம் அறிந்தவர்; மிகவும் சக்தி வாய்ந்தவர்; மௌன விரதம் பூண்டவர். அவர் தூக்கிய கரங்களுடன் கடும் தவத்தில் ஈடுபட்டவராக இருந்தார். ஒருநாள் சில கொள்ளைக்காரர்கள் பணத்தைக் கொள்ளையடித்துவிட்டு, அவருடைய ஆசிரமத்தின் வழியாகத் தப்பிச் சென்றனர். அவர்கள் அவ்வாறு செல்லும்போது ஆசிரமத்தருகிலேயே பணத்தைப் புதைத்துவிட்டுச் சென்றுவிட்டனர். அதே சமயம் அரசருடைய காவலாளிகள் அவர்களைத் துரத்தி வந்தனர். அதே நேரத்தில் அரசருடைய காவலர்கள் மகரிஷியைப் பார்த்து, “மாமுனிவரே! அந்தக் கொள்ளைக்காரர்கள் எங்கே சென்றனர்?” என்று கேட்டனர். அவரோ மௌன நிலையில் மெய்மறந்து இருந்தார்; எந்தவிதமான பதிலையும் அவர்களிடம் சொல்லவில்லை.</p>
<p class="Text">விரைவிலேயே ஆசிரமத்திற்கு அருகிலேயே காவலாளிகள் கொள்ளைக்காரர்களைத் தேடிப் பிடித்துவிட்டனர்; அங்கேயே பணமும் கிடைத்துவிட்டது. “இவன் தபஸ்வி இல்லை. இவனும் கொள்ளைக்காரன்தான். வேண்டுமென்றேதான் இவன் நாம் கேட்ட கேள்விகளுக்குப் பதிலளிக்கவில்லை! ஆகவே, இவனையும் பிடித்து அழைத்துச் செல்வோம்” என்று காவலாளிகள் மாண்டவ்யரை ஐயுற்று அவரையும் பிடித்துக் கொள்ளைக்காரர்களுடன் அழைத்துச் சென்று, அரசன் முன்பாக நிறுத்தினார்கள். </p>
<p class="Text">அரசன் விசாரிக்கும்போதும் மாண்டவ்யர் எந்தவிதமான பதிலும் கூறாமல் மௌனமாகவே இருந்தார். இவரையும் கொள்ளைக்காரன் என்று அரசன் எண்ணிக் கொண்டு கொள்ளைக்காரர்களுக்கு அளித்தது போன்றே அவருக்கும் கழுவிலேற்றும்படியான தண்டனையை அளித்தான். மாண்டவ்ய ரிஷி கழுமரத்தில் ஏற்றப்பட்டார். கழுமரத்தில் இருந்த சூலத்தினால் இவரது சரீரத்தைப் பிளக்க முடியவில்லை. பல தினங்கள் கழுமரத்தில் இருந்தவாறே தவம் செய்தவண்ணம் இருந்தார். இச்செய்தியையறிந்த மற்றைய ரிஷிகள் பறவைகளின் வடிவம் தாங்கி, அவரருகில் வரத் தொடங்கினர். இந்நிலை அடைய அவர் என்ன பாவம் செய்தார்? என்று அவர்கள் வினவினர். ‘எந்தப் பாவம் காரணமாக இத்துன்பத்தை அனுபவிக்கிறோம்’ என்று மாண்டவ்யரும் யோசித்துப் பார்த்தார். ‘கழுமரத்தில் ஏற்றப்பட்ட கொள்ளைக்காரர்களில் ஒருவனுக்கு மரணம் ஏற்படவில்லை; அவன் உயிரோடு இருக்கிறான்’ என்ற விவரம் சில தினங்களுக்குள்ளாகவே அரசனுக்குத் தெரிய வந்தது. அவர் ஒரு ரிஷி என்று அரசன் தெரிந்து கொண்டான். தன் தவற்றை உணர்ந்து, விரைந்து சென்று அவரைக் கழுமரத்திலிருந்து கீழே இறக்கித் தன்னை மன்னிக்குமாறு வேண்டினான். சூலத்தின் முனை (அணி) அவர் தேகத்தில் தங்கிவிட்டதால், அவர் ‘அணிமாண்டவ்யர்’ என்று பெயர் பெற்றார்.</p>
<p class="Text">ஒரு நாள் அவர் யமதருமனின் சபைக்குச் சென்று, “தருமராஜனே! கழுமரத்தில் ஏற்றப்படும்படியாக நான் என்ன பாவம் செய்தேன்? சரியான பதில் கூறத் தவறினால், என் சாபத்திற்கு நீ ஆளாகிவிடுவாய்” என்றார். யமதருமனும் அவரை வணங்கி, “தவச்செல்வரே! குழந்தைப் பருவத்தில் தாங்கள் ஒரு முள்ளால் தும்பிப்பூச்சிகளைக் குத்தி, அவற்றைப் பறக்க விட்டீர்கள். அதன் பலனையே நீங்கள் இப்போது அனுபவிக்க நேரிட்டது. சிறிய குற்றத்திற்குச் சிறிய தண்டனையே கொடுக்க வேண்டும் என்பதில்லை. பாவம் எப்போதும் பெரியதாகவே இருக்கிறது” என்றார்.</p>
<p class="Text">இதனைக் கேட்ட ரிஷி, “பாவம் எது, புண்ணியம் எது? என்று நான் அறியவில்லை. நான் அப்போது சிறுவனாக இருந்தேன். அந்தச் சிறிய குற்றத்திற்காக ஓர் அந்தணனைக் கழுமரத்தில் ஏற்றச் செய்வதா? இது உசிதமில்லையே. ஆகவே, நான் உனக்குச் சாபம் கொடுக்கிறேன். இறப்பே இயல்பான மானிட உலகில் நான்காம் வர்ணத்தவனாகப் பிறவி எடுத்து, நூறு ஆண்டுகள் நீ வாழக் கடவது” என்று சாபமிட்டார். யமதருமனும் மகிழ்ச்சியுடன் சாபத்தை ஏற்றுக் கொண்டார்.</p>
<p class="Text">அந்தக் காலகட்டத்தில் பூவுலகில் அரக்கர்களின் எண்ணிக்கை அதிகரித்திருந்தது. அவர்கள் க்ஷத்திரியர்களாகப் பிறந்து, உலகத்தைத் துன்புறுத்தி வந்தனர். அவர்களை அடக்குவதற்காக அநேகமாக எல்லா தேவதைகளும் தத்தம் அம்சங்களுடன் பூமியில் அவதரித்தனர். பகவான் ஸ்ரீமகாவிஷ்ணுவும் ஸ்ரீகிருஷ்ண பரமாத்மாவாக அவதரித்தார். இந்தச் சந்தர்ப்பத்தில் தருமதேவதையும் பூமியில் அவதாரம் எடுக்க வேண்டியதாயிற்று. மாண்டவ்யருடைய சாபம் அதற்கு நிமித்தகாரணமாக ஆயிற்று. தேவதைகளுக்குச் சரீரங்களை அமைத்துக் கொள்ளும் சக்தி உண்டு. தேவதைகள் ஒரே நேரத்தில் பல இடங்களிலும் பல வடிவங்களிலும் வெளிப்பட முடியும். பல யாகங்களில் பங்கு கொள்ள முடியும். அவ்விதம் யமதருமனே இரு ரூபங்களில் பூவுலகில் அவதரித்தார். ஒரு ரூபம் விதுரர்; மற்றொரு ரூபம் யுதிஷ்டிரர். விதுரரின் அவதாரம் பற்றிக் கூறப்போகும் சந்தர்ப்பத்தில் இவ்விரு ரூபங்களும் ஒன்றே என்பது தெளிவாக்கப்படும். இப்போது எடுத்துக் கொண்ட விஷயம் விதுரரைப் பற்றியதே!</p>
<p class="Text">சந்தனுவின் மனைவியான சத்தியவதி தன் மகனான வியாச பகவானிடம் இவ்வாறு வேண்டினாள்— “உன்னைப் போன்ற தபஸ்வியான மகாத்மாக்கள் இருக்கும்போதே, நமது குருவம்சம் அழியும் நிலையில் உள்ளது. குழந்தாய்! உன் சகோதரன் பீஷ்மன் பிரம்மச்சாரி. விசித்திரவீர்யனும் இறந்துவிட்டான். இனி நம் குலம் எவ்வாறு தழைக்கும்? உன் தவ வலிமையால் நம் குலம் அழிந்து போகாமல் வளர வழி செய்வாய்” என்றாள்.</p>
<p class="Text">அன்னையின்  வற்புறுத்தலை ஏற்றுக் கொண்டார் வியாசர். “அம்பிகாவும் அம்பாலிகாவும் ஆடையின்றி என் முன் வந்தால், என் பார்வை மூலம் நான் அவர்களுக்குச் சந்ததி உண்டாகச் செய்கிறேன்” என்றார். சத்தியவதி இருவரையும் ஒவ்வொருவராக அவர் முன் அனுப்பினாள். அம்பிகா நாணத்தால் கண்ணை இறுக்கி மூடிக் கொண்டாள். அம்பாலிகாவோ பயத்தால் உடல் வெளிறிப் போனாள். வியாசர் அன்னையிடம், “முன்னவளுக்குப் பிறக்கும் மகன் குருடனாகப் பிறப்பான்; இரண்டாமவளுக்கு வெளிறிய நிற உடலுடைய மகன் பிறப்பான்” என்றார். இவர்கள்தான் திருதராஷ்டிரரும் பாண்டுவும் ஆவார்கள். இவர்களுக்குப் பிறந்தவர்கள்தான் துரியோதனன் முதலியவர்களும், யுதிஷ்டிரர் முதலியவர்களும்.</p>
<p class="Text">இந்த அளவில் மன நிறைவு அடையாத சத்தியவதி அம்பிகாவை மீண்டும் வியாசரிடம் அனுப்பி, “எல்லா நற்குணங்களும்  உடைய  மகனைப்  பெற்றுக்  கொள்” என்று சொன்னார். சத்தியவதியிடம் ‘சரி’ என்று சொன்ன அம்பிகா, வியாசர் முன் செல்லத் துணியாமல், தன்னுடைய அழகான ஒரு பணிப்பெண்ணை அவரிடம் அனுப்பி வைத்தாள். அவள் தயக்கமின்றி வியாசர் முன் சென்றாள். அவருடைய கருணை நிறைந்த பார்வை மூலம் அவள் கருவுற்றாள். “அன்றிலிருந்தே பணியாளாக இருக்கும் நிலை நீங்கிவிடும்” என்று வியாசர் அவளுக்கு வரமளித்தார். அவர் அவளிடம் இவ்வாறு கூறினார்—— “உன் கர்ப்பத்திலிருந்து தருமாத்மாவான மகன் பிறப்பான்” என்றார். வியாச பகவானுடைய சொற்கள் எப்போதாவது வீண்போகுமா? தகுந்த காலம் வந்ததும் தருமராஜன், இந்தப் பணிப்பெண்ணின் கர்ப்பத்திலிருந்து ‘விதுரர்’ என்ற வடிவில் மனிதப்பிறவியை அடைந்தார்.</p>
<p class="Text">தருமதேவதையின் அவதாரமான விதுரர் மனிதப்பிறவி பெற்றும், ‘தாம் தேவன்’ என்ற ஞானத்தை இழக்கவில்லை; தம் தேவ ஸ்வரூபத்தையும் வெளிக்காட்டவே இல்லை. நடைமுறையில் அவர் ஒரு மனிதராகவே நடந்து கொண்டார். மனிதனுக்குரிய தருமப்படியே வாழ்ந்து வந்தார். சிறு வயதிலிருந்து கம்பீரமாகவும், ஆழங்காண முடியாதவராகவும் விதுரர் விளங்கினார். வியாச பகவான், பீஷ்ம பிதாமகர் போன்ற பெரியோர்களுக்குச் சேவை செய்வதிலேயே அவர் பெரும்பாலும் ஈடுபட்டிருந்தார். எதையும் அறியாதவர் போல் அவ்வளவு மௌனமாக இருந்தார். எப்போதும் பகவானை நினைப்பதிலேயே ஈடுபட்டிருந்தார். அவருடைய வாழ்க்கையில் எப்போதும் வெளியுலக நாட்டமின்றி இருந்தார். ஓய்வு கிடைத்தால் தியானத்தில் மூழ்கிவிடுவார். அவருடைய பணிவிடையாலும், நன்னடத்தையாலும், அவருடைய ஈசுவர பக்தியினாலும் அனைவரும் மகிழ்ச்சியடைந்தனர். அவர், தன் தமையனாரான திருதராஷ்டிரருக்குக் கண்களாகவே விளங்கினார். திருதராஷ்டிரர் விதுரரின் ஆலோசனையின்றி எச்செயலையும் செய்ததில்லை. </p>
<p class="Text">பீஷ்மர் திருதராஷ்டிரருக்கும் பாண்டுவுக்கும் நிறைந்த செல்வத்தை அளித்தார். அதேபோல் விதுரரையும் செல்வத்தைப் பெற்றுக் கொள்ளச் சொன்னபோது, அவர் தெளிவாகவே வேண்டாம் என்று கூறிவிட்டார். ‘செல்வத்திற்கு எந்தவிதமான மதிப்பும் கிடையாது’ என்பதே அவருடைய கருத்து. ஒரு நொடியில் உள்ளதும் அடுத்த நொடியில் அழிந்துபோவதுமான, உலகத்தின் நிலையற்ற பொருளைப் பெற்றுக் கொண்டு, அதைப் பற்றி எண்ணியவாறே யார் தம் காலத்தைக் கழிப்பார்கள்? இதற்காக, பகவானை நினைப்பதை விடுத்து யார் இருக்க முடியும்? இவ்வாறு எண்ணிச் செல்வத்திலிருந்து விலகியே இருந்தார்.</p>
<p class="Text">திருதராஷ்டிரருக்கும் பாண்டுவுக்கும் பாட்டனாரான பீஷ்மர் திருமணம் செய்து வைத்தார். அதன்பின் விதுரரின் முறை வந்தது. அக்காலத்தில் வடமதுரையில் தேவகர் என்பவருக்கு மிகுந்த செல்வாக்கு இருந்தது. அவருடைய வீட்டில் சாஸ்திர விரோதமான முறையில் பிறந்த பணிப்பெண் ஒருத்தி இருந்தாள். எல்லா நற்குணங்களும் நிறைந்த அவளுடைய மகளுக்கும் விதுரருக்கும் பீஷ்மர் திருமணம் செய்து வைத்தார்.</p>
<p class="Text">தம் தருமபத்தினியுடன் இல்லற வாழ்க்கையை நடத்திக் கொண்டு, விதுரர் பகவானை வழிபடத் தொடங்கினார். ஒருவிதத்தில் விதுரர் திருதராஷ்டிரருக்கு அமைச்சராகவே இருந்து வந்தார். அவர் அமைச்சருடைய ஸ்தானத்தில் இருந்து அரசாங்க அலுவல்களை மேற்பார்வையிட்ட வரையில், துரியோதனன், துச்சாதனன், கர்ணன் முதலியவர்களுக்கு முக்கியத்துவம் ஏற்படவில்லை. தருமதேவதையே அமைச்சராக இருந்தால் அரசாங்க அலுவல்கள் எப்படி இருந்திருக்கும் என்பதைச் சொல்லவும் வேண்டுமா? அந்நாட்களில் அங்கே நிறைந்த சுகமும் அமைதியும் இருந்தன. பாண்டு இருந்த இடத்தில் அவருக்கு வேண்டிய பொருட்கள் வந்து சேர்ந்தன. குடிமக்களுக்கு எந்தவிதமான துன்பமும் நேரவில்லை. இதில் என்ன வியப்பு? தருமதேவதையின் கையிலல்லவா எல்லா ஏற்பாடுகளும் இருந்தன!</p>
<p class="Chapter-End">* * * * *</p>


<p class="Page-Break"> </p>
<p class="Small-Head" id="toc_marker-4-2">( 2 )</p>
<p class="Text">தருமத்திற்கான எளிதான விளக்கத்தைத் தர வேண்டுமென்றால், இப்படிக் கூறலாம்—— ‘எல்லோருக்கும் எல்லாவற்றிலும் நலம் உண்டாகச் செய்வதுதான் தருமம்’ என்பது. தருமம் என்பதன் ஆழ்ந்த உட்கருத்தும் இதுதான். சந்தர்ப்பம் நேரும்போது அனைவருக்கும் நலன் விளைவிக்கும் செயலை ஊக்குவிக்காத, அடித்தளத்தில் அறம் இல்லாத பொருளோ, தனிமனிதனோ ஒருக்காலும் கிடையாது. தருமராஜன் பாண்டவர்களருகில் ‘யுதிஷ்டிரர்’ உருவில் இருந்து வந்தார்; கௌரவர்களருகில் விதுரர் உருவில் இருந்தார். ஆனால், வேறுபாடு இதுதான். தருமராஜன் பாண்டவர்களினிடையே அரசராக இருந்தார். அவருடைய ஆணையின்படி எல்லாச் செயல்களும் நடைபெற்றன. தருமராஜன் கௌரவர்களிடையே விதுரர் வடிவில் ஓர் ஆலோசகராக மட்டுமே இருந்தார். </p>
<p class="Text">பாவம் செய்ய மனிதன் முனையும்போது, அவனது மனசாட்சி, ‘இது பாவம், இதைச் செய்யாதே!’ என்று சொல்லிவிடுகிறது. ஆனால், பாவம் செய்பவர்கள் அக்குரலுக்குச் செவி சாய்ப்பதில்லை; கேட்டாலும் கேட்காதது போல நடந்து கொள்கிறார்கள். இவ்வாறே கௌரவர்கள் அநியாயம் செய்ய முனைவதைக் கண்டு, விதுரர் ‘இது அநியாயம், செய்யாதே’ என்று தெளிவாகக் கூறி விடுவார். ஆனால், விதுரர் கூறிய வார்த்தைகளில் அவர்கள் கவனம் செலுத்த மாட்டார்கள்; அசட்டை செய்வார்கள். எவருக்கும் கெடுதல் நேரக்கூடாது, எல்லோரும் நன்மையையே அடைய வேண்டும் என்ற விதுரரின் விருப்பத்தை அவருடைய வாழ்க்கையில் பல இடங்களில் நாம் பார்க்கிறோம்.</p>
<p class="Text">விதுரர், கௌரவர்களுக்கு அறிவுரைகளையே கூறி வந்தார்; பாண்டவர்களுக்கும் அவசியம் நேரும்போது பொருத்தமான அறிவுரைகளைக் கூறி வந்தார்; ஆபத்துகளும் விபத்துகளும் நிகழும் வாய்ப்பு ஏற்பட்டால், முன்னரே அவர்களை எச்சரித்து வந்தார்; அவர்களுடைய மனம் சோர்வுற்றால் அவர்களுக்குத் தேறுதல் மொழி கூறித் தைரியமூட்டியும் வந்தார். மகாபாரதத்தில் பல பகுதிகளில் இவ்விஷயங்கள் நிறைந்து விளங்குகின்றன இங்கே சில பகுதிகளை மட்டும் எடுத்து விமர்சனம் செய்வோம்.</p>
<p class="Text">துரியோதனன் பாண்டவர்களிடம் மிகுந்த பகைமை கொண்டிருந்தான். எவ்வாறு அவர்களை அழிப்பது என்பதைக் குறித்து இரவும்—பகலுமாகச் சிந்தனை செய்தான். இதற்காக அவன் பல சூழ்ச்சிகளைச் செய்தான். ஒரு சமயம் நதியில் நீந்தி விளையாடுவதற்காக பாண்டவர்கள் அழைக்கப்பட்டார்கள். இதற்கு முன்பே துரியோதனன் விஷம் கலந்த பலவிதமான இனிப்புப் பண்டங்களைத் தயாரிக்கச் செய்திருந்தான். பீமசேனனிடம் மிகுந்த அன்பு காட்டுவதுபோல் பாசாங்கு செய்து, தன் கையாலேயே அப்பண்டங்களைப் பீமசேனனுக்குக் கொடுத்து, அவனைச் சாப்பிடச் செய்தான். பீமசேனன் நினைவிழந்தபின், அவனைக் கொடிகளால் கட்டி, கங்கையில் வீசி எறிந்துவிட்டான்.</p>
<p class="Text">நதியில் விளையாடிக் கொண்டிருந்த இடத்தில் பீமன் இல்லாதது கண்டு, அவன் முதலிலேயே வீடு திரும்பி இருக்கலாம் என்று யுதிஷ்டிரர் எண்ணினார். துரியோதனன் பீமசேனனுக்கு இவ்வாறு கெடுதல் செய்திருப்பான் என்று யுதிஷ்டிரர் மனதில் கற்பனை கூடச் செய்யவில்லை. பீமனைத் தவிர மற்ற பாண்டவர்கள் வீடு திரும்பியதும், குந்தி பீமனைப் பற்றி அவர்களிடம் விசாரித்தாள். “பீமன் முன்பே உங்களிடம் வந்து சேர்ந்திருப்பான் என்றுதான் நாங்கள் நினைத்தோம்” என்று யுதிஷ்டிரர் கூறினார். “அவனுக்குக் கெடுதல் ஒன்றும் நேரவில்லையே” என்று கேட்டாள். கெடுதல் ஏற்பட்டிருக்கக் கூடும் என்ற சந்தேகத்தினால் குந்தியின் இதயம் நடுநடுங்கியது. எனவே, விதுரரை அழைத்துவரச் சொன்னாள்.</p>
<p class="Text"><span class="char-style-override-3">குந்தி விதுரரிடம் இவ்வாறு கூறினாள்——</span> “கொழுந்தனே! பீமசேனன் எங்கே போயிருக்கிறான்? என்று தெரியவில்லை. நதியில் விளையாடிவிட்டு, பீமனைத் தவிர மற்றவர்கள் வந்து விட்டார்கள். ஆனால், பீமன் வரவில்லை. துரியோதனன் அவனை ஏமாற்றி அழைத்துச் சென்று கொன்றிருப்பானோ? என்ற பயம் எனக்கு உள்ளது. அவன் கொடிய குணம் உள்ளவன்; கெட்ட புத்தி உள்ளவன்; பணத்தாசை பிடித்தவன். என் இதயம் படபடவென்று அடித்துக் கொண்டிருக்கிறது. எனக்கு ஒன்றும் புலப்படவில்லை. நான் என்ன செய்வேன்?”</p>
<p class="Text"><span class="char-style-override-3">விதுரர் மிகவும் உறுதியுடன் இவ்வாறு கூறினார்——</span> “ராணி! இத்தகைய எண்ணங்கள் மனதில் ஏற்பட இடம் தராதீர்கள். தங்களுடைய புதல்வர்களைப் பற்றி இவ்வாறு நினைப்பது, தங்களைப் போன்ற வீரப்பெண்களுக்கு அழகன்று. தங்களிடம் இருக்கும் புதல்வர்களைக் காப்பாற்றுங்கள். இப்போது துரியோதனன் மீது எந்தக் களங்கத்தையும் ஏற்படுத்த வேண்டாம். ஏதாவது கொஞ்சம் சொன்னாலும் கேட்டாலும் இன்னும் அதிகக் கெடுதல்களைச் செய்ய முனைவான். பீமசேனனைப் பற்றித் தாங்கள் எந்தக் கவலையும் கொள்ள வேண்டாம். அவனுக்கு யாரும் கெடுதல் செய்ய முடியாது. மகாமுனிவரான வியாசர் தங்களுடைய எல்லாப் புதல்வர்களும் சிரஞ்சீவியாக இருப்பார்கள் என்று ஆசி அளித்திருக்கிறார். அவருடைய வாக்குப் பொய்யாகாது. விரைவிலேயே பீமன் தங்களிடம் வந்து சேர்வான்; தங்களை மகிழச் செய்வான்.”</p>
<p class="Text">விதுரர் கூறிய சொற்களால் குந்திதேவியின் பயம் விலகியது. சிறிது நேரம் கழித்து விஷத்தை முறிக்கும் சாற்றைக் குடித்துவிட்டு, பத்தாயிரம் யானைகளுடைய பலத்துடன் பீமன் நாகலோகத்திலிருந்து திரும்பி வந்தான். இந்த விஷயத்தை யாருக்கும் தெரியப்படுத்த வேண்டாம் என்று யுதிஷ்டிரர் பீமசேனனுக்கு அறிவுறுத்தினார். சிறிய தந்தையான விதுரரும் இவ்வாறே சொன்னார். ‘இதில்தான் நமது நலன் இருக்கிறது.’ விதுரருடைய அறிவுரையின்படி பாண்டவர்கள் இவ்விஷயத்தை ரகசியமாக வைத்துக் கொண்டார்கள்; யாரிடமும் சொல்லவில்லை; எங்கும் இதைப் பற்றிப் பேசவும் இல்லை. </p>
<p class="Text">‘தன் சூழ்ச்சி பலன் அளிக்கவில்லை’ என்பதை அறிந்த துரியோதனன் மனதிற்குள் பொருமிக் கொண்டிருந்தான். துரோணாசார்யரிடம் கல்வி கற்கும்போது பாண்டவர்களை அவமதிக்க விரும்பினான். ஆனால், அவனால் எதுவும் செய்ய முடியவில்லை. அடுத்து தந்தை திருதராஷ்டிரரிடம் கோள் சொல்லத் தொடங்கினான். பாண்டவர்கள் ‘வாரணாவதம்’ என்ற நகரில் வசிக்கட்டும் என்று தன் தந்தையைத் தீர்மானிக்கச் செய்தான். புதிய மாளிகை ஒன்று கட்ட ஏற்பாடு செய்யப்பட்டது.</p>
<p class="Text">துரியோதனன், புரோசனன் என்ற மந்திரியை அழைத்து தனிமையில் அவனிடம், “தம்பி! உலகம் முழுவதிற்கும் அரசர்களாக நாங்களும் நீயும்தான் இனி இருப்போம். நீ என்னுடைய நம்பிக்கைக்கு உரியவன். விரோதிகளை அழிப்பதற்கு எனக்கு உதவி செய். சணல், எண்ணெய், நெய், அரக்கு, விறகுக்குச்சி போன்ற பொருட்களை அதிகமாகப் பயன்படுத்தி ஒரு மாளிகை கட்டு. இப்பொருட்கள் இருப்பது வெளியே தெரியாதவாறு மேற்பூச்சை நல்லவிதமாகப் பூசச் செய். சிறிது சிறிதாகப் பல இடங்களிலும் இப்பொருட்களை வைத்துக் கட்டடம் கட்டு. யாருக்கும் ஒன்றும் தெரியக்கூடாது. யுதிஷ்டிரர் மாளிகைக்குச் சென்று வாழத் தொடங்கியபின், அவருக்கு நீ நல்லவிதமாகப் பணிவிடை செய்ய வேண்டும். உன் மீது அவருக்கு நல்ல நம்பிக்கை ஏற்பட்டபின், மாளிகையின் வாயிலில் தீ வைத்துவிட வேண்டும். அவர்கள் இறந்த பின்னர், உனக்கே எல்லா உரிமைகளும் கிடைக்கும்” என்றான். புரோசனனும் அவ்வாறே ஒரு மாளிகையைக் கட்டுவித்தான். குந்திதேவியுடன் பாண்டவர்கள் அங்கே செல்வதற்குத் திருதராஷ்டிரர் அனுமதி அளித்தார்.</p>
<p class="Text">தாயார் குந்திதேவியுடன் பாண்டவர்கள் வாரணாவதத்திற்குப் புறப்படும் முன், பெரியோர்களை வணங்கி, அவர்களிடம் ஆசீர்வாதம் பெற்றார்கள். பாண்டவர்கள் அங்கே செல்வதற்குக் குடிமக்கள் தங்கள் எதிர்ப்பைத் தெரிவித்தனர். யுதிஷ்டிரர் அவர்களைச் சமாதானம் செய்தார். </p>
<p class="Text">எல்லோரும் சென்றபின் விதுரர் மறைமுகமான (இருபொருள் கொண்ட சொற்கள் மூலம்) யுதிஷ்டிரரை எச்சரித்தார். அவர் கூறினார்—— “யுதிஷ்டிரா! விரோதிகள் மறைத்து வைத்துள்ள ரகசியத்தைத் தெரிந்து கொண்டு, அறிவாளியான மனிதன் தப்புவதற்கான வழியைத் தேட வேண்டும். ஒருவிதமான அஸ்திரம் இருக்கிறது. அது இரும்பினால் செய்யப்பட்டதில்லை. ஆனால், அதன் மூலம் மரணம் ஏற்படக் கூடும். அதைத் தெரிந்து கொள்பவன் தப்பிவிடுகிறான். (உட்பொருள்:— உங்களைத் தீக்கிரையாகும் நோக்கத்துடன் விரைவில் தீப்பற்றிக் கொள்ளும் பொருட்களால் மாளிகை கட்டப்பட்டுள்ளது.) பார்! தீ காட்டை எரித்து விடுகிறது. ஆனால், பூமியின் அடியில் வளைக்குள் உள்ள உயிரினங்களை அதனால் எரிக்க முடிவதில்லை. ஆபத்து நேரவிருக்கும் போது, இவ்விதமாகத் தன்னைக் காப்பாற்றிக் கொள்ள வேண்டும். (உட்பொருள்:— நீங்கள் சுரங்கப்பாதை மூலம் வெளியேறிவிடுங்கள்.) குருடனுக்கு வழி புலப்படாது. அவனுக்கு எது வழி என்பதில் கலக்கம் கூட ஏற்படக் கூடும். தருமமில்லாதவனுக்குச் செல்வம் நிலைக்காது. நான் கூறும் இச்சொற்களை நன்கு புரிந்து கொள்.” (உட்பொருள்:— முதலிலேயே வெளியேறும் வழிகளையும் திசைகளையும் தெரிந்து வைத்துக் கொள்ளுங்கள்.)</p>
<p class="Text">தீயவர்களால் கொடுக்கப்படும் இரும்பினால் செய்யப்படாத அஸ்திரங்களை ஏற்பது சரிதான். அவர்களுடைய பதவிக்கு மரியாதை கொடுத்து, நெருப்பிலிருந்து காப்பாற்றிக் கொள்ள வேண்டும். (உட்பொருள்:— புரோசனனால் கட்டப்பட்ட மாளிகையில் மகிழ்ச்சியுடன் வாழ வேண்டும். தகுந்த சந்தர்ப்பம் கிடைத்ததும் வெளியேறிவிட வேண்டும்.) சுற்றித் திரிவதால் வழிகளின் அறிவு கிடைக்கப் பெறுகிறது. விண்மீன்கள் மூலம் திசைகளின் அறிவு கிடைக்கப் பெறுகிறது. அறிவுடன் கூட ஐந்து புலன்களையும் தன்வசத்தில் அடக்கி வைத்துக் கொள்வதால் எந்தத் துன்பமும் நேராது. காமம், கோபம் முதலிய விரோதிகள் எந்தவிதமான கெடுதலையும் செய்ய முடியாது.</p>
<p class="Text">யுதிஷ்டிரரும் விதுரர் கூறிய விஷயங்களைத் தாம் புரிந்து கொண்டதை அவரிடம் தெரிவித்துவிட்டு, “அப்படியே ஆகட்டும்” என்று கூறினார். அங்கிருந்து விதுரர் தம் வீட்டிற்குத் திரும்பினார். பாண்டவர்கள் வாரணாவதம் சென்றனர். வாரணாவதத்தில் குடிமக்கள் அவர்களை வரவேற்றனர். அவர்கள் அரக்கு மாளிகையில் வசிப்பதற்கான ஏற்பாட்டைப் புரோசனன் செய்துவிட்டான். மிகுந்த அன்புடன் அவர்களுக்குப் பணிவிடை செய்து, அவர்களுடைய நம்பிக்கையைப் பெறுவதற்கு முயற்சி செய்வது போலப் பாசாங்கு செய்தான்.</p>
<p class="Text">விதுரருடைய நம்பிக்கைக்கு உகந்த ஒரு நண்பர் இருந்தார். அவர் மிகுந்த திறமைசாலி. சுரங்கங்களைத் தோண்டுவதில் நிபுணர். விதுரர் அவரை அழைத்துத் தனிமையில் எல்லா விவரங்களையும் விளக்கிக் கூறினார். அவரிடம், “நீ அங்கே சென்று பாண்டவர்களுக்கு நன்மையைச் செய்.” பாண்டவர்களுக்கு அவர் மீது நம்பிக்கை ஏற்படுவதற்காகச் சில மறைவான விஷயங்களையும் சொல்லிவிட்டார். அவர் யுதிஷ்டிரரிடம் சென்று, விதுரர் கூறிய குறிப்புகளின் மூலம் யுதிஷ்டிரருடைய நம்பிக்கையைப் பெற்றார். யுதிஷ்டிரரிடம் அவர் சொன்னார்—— “நான் சுரங்கம் தோண்டும் தொழிலாளி. வரும் தேய்பிறை சதுர்த்தசி நள்ளிரவில் இந்த மாளிகைக்குப் புரோசனன் தீ வைக்கப் போகிறான். குந்திதேவியுடன் உங்கள் ஐவரையும் தீ வைத்துக் கொளுத்த துரியோதனன் தீர்மானித்திருக்கிறான். ஆகையால், சுரங்கப்பாதை அமைக்க அனுமதி வழங்குங்கள்” என்றான்.</p>
<p class="Text"><span class="char-style-override-3">யுதிஷ்டிரர்——</span> “விதுரர் என் நன்மையை விரும்புபவர். நீயும் விதுரர் போலவே என் நன்மையை விரும்புபவன். எங்களுக்கு அவர் நன்மை செய்வது போன்றே நீயும் எங்களுக்கு நன்மையைச் செய். இப்போது துரியோதனனிடம் மிகுந்த செல்வம் இருக்கிறது. அவனுக்கு உதவி செய்பவர்களும் பலர் உள்ளனர். அவனுக்கு விஷயம் தெரிந்தால், நமக்குப் பெரிய கெடுதல் ஏற்படக்கூடும். விதுரர் கூறியது உண்மையாயிற்று. ஆபத்திலிருந்து நீ எங்களை காப்பாற்று” என்றார். பின்னர் சுரங்கப்பாதை அமைக்கப்பட்டது. தீ வைக்கப்பட்டபோது பாண்டவர்கள் சுரங்கப்பாதை வழியாக வெளியேறிவிட்டார்கள். யாருக்கும் இந்த விஷயம் தெரியவில்லை. விதுரருடைய கிருபையினால் இப்பெரிய ஆபத்திலிருந்து பாண்டவர்கள் தப்பிப் பிழைத்தார்கள்.</p>
<p class="Text">வெகுகாலம் கழித்து பாண்டவர்கள் உயிருடன் இருக்கும் விஷயமும், துருபதன் குமாரி திரௌபதியை அவர்கள் திருமணம் செய்துகொண்ட விஷயமும் தெரிய வந்தன. துரியோதனன், கர்ணன் முதலியவர்களுக்குப் பெரிய மனக்கஷ்டம் ஏற்பட்டது. பாண்டவர்களை அழிப்பதற்கான உபாயத்தை அவர்கள் மறுபடியும் யோசிக்கத் தொடங்கினார்கள். விதுரரோ பாண்டவர்கள் உயிருடன் இருப்பதறிந்து மிக்க மகிழ்ச்சி அடைந்து, திருதராஷ்டிரரிடம் சென்று இவ்வாறு கூறினார்—— “மிகவும் நல்லதே ஏற்பட்டுள்ளது. துருபதனும் இனி நமக்கு நண்பராகி விடுவார்; நமக்கு அவர் சம்பந்தி ஆகிவிட்டார். இப்போது பாண்டவர்களை மரியாதையுடன் மீண்டும் அழைப்போம்” என்றார்.</p>
<p class="Text"><span class="char-style-override-3">அவர் சென்றபின், துரியோதனன் திருதராஷ்டிரரிடம் கூறினான்——</span> “அவர்களை அழைப்பது சரியில்லை. அவர்களை அழிப்பதற்காக வெகுகாலமாகவே சூழ்ச்சிகள் செய்து கொண்டு வருகிறோம். ஆனால், நம் முயற்சிகள் வெற்றி பெறவில்லை. ஆயினும் மீண்டும் அவ்வாறு நேராமல், ராஜ்யம் முழுவதும் இடைஞ்சல் ஏதுமின்றி நம்முடையதாகவே ஆவதற்கான வழியைத் தேட வேண்டும்.”</p>
<p class="Text"><span class="char-style-override-3">கர்ணன்——</span> “ஏமாற்றி வஞ்சகமான முறையில் அவர்களை அழிக்கும் உபாயம் எனக்குப் பிடிக்கவில்லை. இம்முறையினால் அவர்களுக்குக் கெடுதல் செய்வது சாத்தியமன்று. அவர்கள் மீது போர் தொடுப்போம். அவர்களுக்கு உதவுவதற்கு துருபதன் இருந்தால் என்ன ஆகிவிடப் போகிறது? அவர்கள் எல்லோரும் ஒன்றுசேர்ந்தால் கூட, நம்மை எதிர்த்துப் போரிட முடியாது. தனியாகவே நின்று அவர்கள் எல்லோரையும் நான் வெற்றி கொள்வேன்” என்றான். “இதுவே சரியான வழி” என்றான் துரியோதனன்.</p>
<p class="Text"><span class="char-style-override-3">கர்ணன்——</span> “வீரத்தைக் காட்டுவதுதான் க்ஷத்திரியர்களுக்கும் தருமம். சாமம், தானம், பேதம் முதலிய வழிகளால் பாண்டவர்களை வெல்ல முடியாது. வெளிப்படையாகப் போரிட்டே அவர்களை வெற்றி கொள்ள வேண்டும். இச்செயலை மிக விரைவிலேயே செய்து முடிக்கவேண்டும். இல்லையென்றால், ஸ்ரீகிருஷ்ணனுக்கு இந்த விஷயம் தெரிந்துவிடும். யாதவர்களுடைய படையுடன் அவர் வந்து போரிடுவார். அப்போது அவர்களை வெல்வது கடினமாகிவிடும். ஸ்ரீகிருஷ்ணனுடைய ஆற்றலை எதிர்கொள்வது எளிதான செயலன்று” என்றான்.</p>
<p class="Text">திருதராஷ்டிரர் கர்ணனிடம்—— “வீரர்களுக்குப் பொருத்தமான சொற்களையே நீ கூறுகிறாய். உன்னுடைய தெளிவான அணுகுமுறையை நான் பாராட்டுகிறேன். ஆயினும் நம் பெரியோர்களான பீஷ்மர், துரோணாசார்யர், விதுரர் — இவர்களிடம் கலந்தாலோசித்தப் பின்னர் தீர்மானம் செய்ய வேண்டும். அவர்களுடைய ஒப்புதல் இல்லாமல் ஒரு செயலைச் செய்வது எனக்குப் பிடிக்கவில்லை. அதனால், அவர்களை அழைப்போம்” என்றார். பீஷ்மர், துரோணாசார்யர், விதுரர் — இவர்கள் மூவரும் அழைக்கப்பட்டனர். இவ்விஷயத்தில் அவர்களுடைய ஒப்புதலைக் கேட்டபோது, பாண்டவர்களுக்குத் துரோகம் செய்வதைப் பீஷ்மரும் துரோணரும் ஒருமனதாக எதிர்த்தனர். அவர்கள் கூறினர்—— “எங்களைப் பொறுத்தவரையில் கௌரவர்களும் பாண்டவர்களும் சமமானவர்களே; இருவர்கள் மீதும் சமமாகவே நாங்கள் அன்பு கொண்டவர்கள். இந்நிலையில் பாண்டவர்களிடம் பகைமை பாராட்டுவதற்கோ, அவர்களுடன் போர் தொடுப்பதற்கோ நாங்கள் சம்மதிக்க மாட்டோம்.” அவர்கள் துரியோதனனுக்குப் பலவாறாக அறிவுரை கூறினார்கள். துரோணருக்கும் கர்ணனுக்குமிடையே நிகழ்ந்த உரையாடலில் கடுமையான சொற்கள்கூடப் பேசப்பட்டன.</p>
<p class="Text"><span class="char-style-override-3">முடிவில் விதுரர் கூறினார்——</span> “உறவினர்களது மனதைப் புண்படுத்தாமல், நன்மையைத் தரும் வார்த்தைகளைச் சொல்வது உறவினர்களுடைய கடமை. நீங்கள் அறிவுரையைக் கேட்க விரும்பவில்லை. இதனால்தான் சொல்வதற்கு விரும்பினால்கூட மக்கள் சொல்வதில்லை. பீஷ்மரும் துரோணரும் உண்மையாகவே உங்களுடைய நன்மையை விரும்புபவர்கள். அவர்கள் கூறியதெல்லாம் உங்களுடைய நன்மையைக் கருதியே. இந்த உண்மையை நீங்கள் புரிந்து கொள்ளுங்கள். பாண்டவர்களைத் தோற்கடிக்கும் சக்தி யாரிடமும் இல்லை. தருமம் அவர்கள் பக்கம் உள்ளது. அவர்கள் சத்தியத்தைக் கடைப்பிடிக்கிறார்கள். பெரிய பெரிய தேவதைகள்கூட அவர்களை அசைக்க முடியாது. பகவான் ஸ்ரீகிருஷ்ணன், பலராமன், சாத்யகி — இவர்கள் அவர்களுடைய பக்கம் இருப்பது உனக்குத் தெரியாதா? பற்பல அரசர்களும் அரசகுமாரர்களும் அவர்களிடம் அன்பு கொண்டிருக்கின்றனர். ராஜ்யத்தில் அவர்களுக்குப் பங்கு இருக்கிறது என்பதை எல்லோரும் அறிவார்கள். </p>
<p class="Text">அவர்கள் உயிருடன் இருக்கிறார்கள் என்பதை அறிந்ததிலிருந்து மக்களோ அவர்களைக் காணத் துடித்துக் கொண்டிருக்கின்றனர். அரக்கு மாளிகையில் அவர்களை எரிக்கச் சூழ்ச்சி செய்யப்பட்டது. இவ்விஷயத்தை மறைக்க முடியாது. அவர்களை அழைத்து கௌரவித்து, உங்களுக்கு ஏற்பட்டுள்ள களங்கத்தைப் போக்கிக் கொள்ளுங்கள். பாண்டவர்களிடம் ஒற்றுமை ஏற்படுத்திக் கொண்டால், நாம் அடையக்கூடிய நன்மைக்கு அளவே இல்லை. துருபதன் உங்கள் பக்கம் இருப்பார்.</p>
<p class="Text">ஸ்ரீகிருஷ்ணன் உங்களுக்கு உதவி செய்பவராக ஆகிவிடுவார். யது வம்சத்தினர் அனைவரும் உங்களுடைய கட்டளைப்படி நடப்பார்கள். ஸ்ரீகிருஷ்ணன் சாதாரண மனிதர் அல்லர்; அவர் கண்கூடாகத் தெரியும் பகவான்தான்! அவர் நிற்கும்  பக்கத்திற்கே  வெற்றி  ஏற்படும்.  அவர்களுடன் ஒற்றுமை ஏற்படுத்திக் கொண்டால், இவ்வுலகம் முழுவதிலும் உங்களுடைய ராஜ்யத்தை விஸ்தரிக்க முடியும். அரசே! தங்களிடம் நான் தெளிவாகவே இதைத் தெரிவித்துக் கொள்கிறேன். துரியோதனன், கர்ணன், சகுனி முதலிய எல்லோருமே அனுபவ முதிர்ச்சி இல்லாதவர்கள்; உலக அனுபவம் இல்லாத பேதைமை கொண்டவர்கள்; கெட்ட புத்தியுள்ளவர்கள். இவர்களுடைய வார்த்தைகளால் நிலைகுலைய வேண்டாம். இவர்களுடைய யோசனைப்படி செயல்பட்டால் க்ஷத்திரியர்களுக்கும், உங்களுடைய எல்லாப் புதல்வர்களுக்கும், குடிமக்களுக்கும் பேரழிவு ஏற்படும் என்பதை நிச்சயமாகப் புரிந்து கொள்ளுங்கள்.”</p>
<p class="Text">திருதராஷ்டிரர் மிகுந்த மகிழ்ச்சியுடன், “ஆமாம், ஆமாம். இதைத்தான் நானும் சொல்கிறேன். பாட்டனார் பீஷ்மரும் துரோணாசார்யரும் பெருமை பொருந்தியவர்கள்; ஞானிகள். நமக்கு நன்மை தரும் விஷயத்தையே அவர்கள் சொல்கிறார்கள். அவர்கள் பேச்சை அடியொற்றி நீங்கள் கூறிய வார்த்தைகளும் எங்களுக்கு நன்மை பயக்கும். நீங்கள் கூறியது உண்மையே. எவ்வாறு துரியோதனன் முதலியவர்கள் என் புதல்வர்களோ, அவ்வாறே பாண்டவர்களும் என் புதல்வர்களே! அரசில் இவர்களுக்கு எவ்வளவு உரிமை இருக்கிறதோ, அவ்வளவு உரிமை அவர்களுக்கும் இருக்கிறது. விதுரா! நீ சென்று மிகுந்த மரியாதையுடன் குந்தியையும், புதிதாக திருமணமான திரௌபதியோடுகூட பாண்டவர்களையும் இங்கே அழைத்து வா. பாண்டவர்கள் நலமாக இருக்கிறார்கள் என்பதும், அவர்களுக்குத் திருமணம் நடைபெற்றது என்பதும் மகிழ்ச்சி அளிக்கக்கூடிய செய்திகள்.” திரௌபதிக்குக் கொடுப்பதற்காக ஆடை—அணிகலன்களை எடுத்துக் கொண்டு, தேரில் ஏறி, விதுரர் பாஞ்சால தேசத்திற்குச் சென்றார்.</p>
<p class="Text">பாஞ்சாலம் அடைந்ததும் விதுரர் முதலில் அரசன் துருபதனைச் சந்தித்தார். துருபதனுடைய இல்லத்தில் வரவேற்பையும் உபசரிப்பையும் பெற்ற பின்னர், ஸ்ரீகிருஷ்ணனைக் காணச் சென்றார். வெகுநாட்களாகவே ஸ்ரீகிருஷ்ணனைக் காண விதுரர் ஆவல் கொண்டிருந்தார். இதுவரை அவருடைய ஆசை நிறைவேறுவதற்கான வாய்ப்பே கிடைக்கவில்லை. வரும் வழியில்கூட ஸ்ரீகிருஷ்ணனுடைய தரிசனம் ஒருவேளை கிடைக்கக்கூடும் என்று அவர் எண்ணிக் கொண்டே வந்தார். இப்போது இவருடைய தரிசனம் கிடைத்ததனால் மிகவும் ஆனந்தமடைந்தார். நெடுநாட்களாகத் தான் கொண்டிருந்த பேராவல் நிறைவேறியதால், அவர் உடனே ஸ்ரீகிருஷ்ணனுடைய பாதங்களில் விழுந்து வணங்கினார். ஸ்ரீகிருஷ்ணனும் அவரைக் கைகளால் தூக்கி மார்போடு அணைத்துக் கொண்டார். யுதிஷ்டிரரும் தம் தம்பியர்களுடன் வந்து சந்தித்தார். குந்திதேவியும் அவ்வாறே விதுரரைச் சந்தித்தாள்.</p>
<p class="Text">அரசவைக்குச் சென்று ஸ்ரீகிருஷ்ணன் மற்றும் பாண்டவர்கள் முன்னிலையிலேயே துருபத மன்னரிடம் விதுரர்—— “அரசே! திருதராஷ்டிரர், வயதான பிதாமகர் பீஷ்மர், துரோணாசார்யர் மற்றும் எல்லாக் கௌரவர்களும் பொருத்தமான முறையில் தங்களுக்குத் தத்தமது வணக்கங்களைத் தெரிவித்து, தங்களுடைய நலனைப் பற்றி விசாரிக்கின்றனர். தங்களுடன் சம்பந்தம் ஏற்பட்டதைப் பற்றி எல்லோருக்கும் மிகவும் மகிழ்ச்சி ஏற்பட்டிருக்கிறது. இப்போது அங்குள்ளவர்கள் பாண்டவர்களைப் பார்ப்பதற்கு மிகவும் ஆவலாக இருக்கிறார்கள். பாண்டவர்களும் தங்கள் நாட்டைப் பார்க்க வேண்டும் என்று ஆவலுடன் இருப்பார்கள் என்றே நான் ஊகிக்கிறேன். ஏனெனில், அவர்கள் தேசத்திலிருந்து வெளியே சென்று வெகுகாலம் ஆகிவிட்டது. குருகுலத்தைச் சேர்ந்த பெண்களும்கூட திரௌபதியைப் பார்க்க ஆவலாக இருக்கிறார்கள். ஆகவே, காலதாமதம் செய்யாமல் மனையாளுடன் பாண்டவர்களை அஸ்தினாபுரம் அனுப்ப அனுமதி தாருங்கள். தங்கள் அனுமதி கிடைத்தவுடனேயே, பாண்டவர்கள் வந்து கொண்டிருக்கிறார்கள் என்ற செய்தியை அவர்களுக்குத் தெரிவித்துவிடுவேன்” என்றார்.</p>
<p class="Text"><span class="char-style-override-3">துருபதன் இவ்வாறு சொன்னார்——</span> “விதுரரே! நீங்கள் சொல்லியது சரியே. இந்தச் சம்பந்தத்தால் எனக்கும் மிகுந்த மகிழ்ச்சி ஏற்பட்டிருக்கிறது. பாண்டவர்கள் தமது ராஜ்யத்திற்குச் செல்வது உசிதமானதே; அவசியமும் கூட. ஆயினும், அவர்களைப் போகுமாறு நான் எப்படிச் சொல்வேன்? பாண்டு புத்திரர்கள் எவ்வளவு நாட்கள் இங்கே தங்கினாலும் நல்லதே. குந்தி, பாண்டவர்கள், ஸ்ரீகிருஷ்ணன், பலராமன் — இவர்கள் சம்மதம் அளித்துவிட்டால், அவர்களை அனுப்புவதில் எனக்கு ஒரு தடையும் இல்லை.” யுதிஷ்டிரர் கூறினார்—— “பேரரசரே! நாங்கள் தங்களுடைய பாதுகாப்பில் இருக்கிறோம். மனமொப்பித் தாங்கள் இடும் ஆணையின்படி நடப்போம்.”</p>
<p class="Text"><span class="char-style-override-3">ஸ்ரீகிருஷ்ணன் கூறினார்——</span> “பாண்டவர்கள் அஸ்தினாபுரம் செல்ல வேண்டும் என்பதே எனது கருத்து. இருப்பினும் துருபத மன்னரின் ஆணைப்படி நடப்பதே சரி” என்றார்.</p>
<p class="Text"><span class="char-style-override-3">துருபத மன்னன் இவ்வாறு சொன்னார்——</span> “மிகுந்த சக்திசாலியும் யதுவீரனும் புருஷோத்தமனுமான ஸ்ரீகிருஷ்ணனுக்கு எவ்வளவு கிருபை இருக்கிறதோ, அவர் அவர்களுடைய நலனை எவ்வளவு விரும்புகிறாரோ, அத்தனை அளவுக்கு நான் கூட விரும்புவதில்லை. யுதிஷ்டிரரும்கூட அத்துணை அளவு விருப்பம் கொள்ளவில்லை.” இறுதியில் பாண்டவர்களுக்கு விடைகொடுத்து அனுப்பத் தீர்மானமாயிற்று.</p>
<p class="Text">ஸ்ரீகிருஷ்ணன், குந்திதேவி, பாண்டவர்கள், திரௌபதி ஆகியோருடன்கூட விதுரர் வாரணாவதத்திற்குப் புறப்பட்டார். விகர்ணன், சித்ரசேனன், துரோணாசார்யர் முதலானோர் வாரணாவதம் சென்று, அவர்களை வரவேற்றனர். திருதராஷ்டிரருடைய கட்டளைப்படி, அவர்கள் தங்களுடைய மாளிகையிலேயே வசிக்கத் தொடங்கினர். சிலகாலம் கழித்த பின்னர், திருதராஷ்டிரர் பாண்டவர்களைக் காண்டவப்பிரஸ்தத்தைத் தலைநகராகக் கொண்டு, அங்கே வசிக்கும்படி ஆணையிட்டார். பாதி ராஜ்யமும் அவர்களுக்குப் பிரித்துக் கொடுக்கப்பட்டது. பாண்டவர்கள் தமது தோள்வலிமையால், தங்களுடைய ராஜ்யத்தை விரிவுபடுத்தினர். அவர்கள் சுகமாக வாழத் தொடங்கினர்.</p>
<p class="Chapter-End">* * * * *</p>


<p class="Page-Break"> </p>
<p class="Small-Head" id="toc_marker-4-3">( 3 )</p>
<p class="Text">தருமத்தில் கபடத்திற்குச் சிறிதுகூட இடமில்லை. வெளியிலும் நேர்மை; மனதிலும் நேர்மை — இதுவே தருமத்தின் தலையாய இலக்கணம். அகத்திலும் புறத்திலும் வெவ்வேறு விதமாக இருப்பவனை நாம் ‘தருமாத்மா’ என்று சொல்ல முடியாது. எல்லா ஜீவராசிகளிடமும் சமமான அன்பு கொண்டிருக்கும் நல்ல மனம் படைத்த தருமதேவதை, தன் உள்ளத்தில் கபடத்திற்கு எப்படி இடம் கொடுக்க முடியும்?</p>
<p class="Text">தருமராஜனான யுதிஷ்டிரருக்கு விதுரரிடம் என்ன உரிமை இருந்ததோ, அப்படியே கௌரவர்களுக்கும் அவரிடம் உரிமை உண்டு. பாண்டவர்களிடம் விதுரர் எப்படி அன்பு காட்டினாரோ, அவ்வாறே கௌரவர்களிடமும் தெளிவாகவே அன்பு கொண்டிருந்தார். மனம் திறந்து, ஒளிவுமறைவின்றி நன்மை தரும் சொற்களைப் பேசினார். தம் வார்த்தைகளை ஒருவன் ஒப்புக்கொள்வானா, மாட்டானா என்பதைப் பற்றி அவர் கவலைப்படவில்லை. தெளிவாக உண்மையைப் பேசுவதில் அவருக்கு எங்குமே பயம் ஏற்படவில்லை. அவருக்கு அதருமத்தில்தான் பயம்; தருமத்தில் இல்லை. விதுரருடைய வாழ்க்கையில் நாம் ஒரு விஷயத்தை முழுமையாகக் காண்கிறோம். விதுரர் எத்தகையவர்? மறைக்காமல் பேசுபவர். இதைத் துரியோதனனும் அறிவான்; யுதிஷ்டிரரும் அறிவார். அவருடைய தொடர்பைத் துண்டித்துக் கொள்ள ஒருவராலும் முடியவில்லை.</p>
<p class="Text">பாண்டவர்களின் செல்வச் செழிப்பினையும், அவர்கள் செய்த ராஜசூய யாகம் நன்றாக நிறைவேறியதையும் கண்டு துரியோதனுடைய மனதில் பொறாமை என்னும் தீ கொழுந்துவிட்டு எரிந்தது. விதுரர் இல்லாத சமயம் பார்த்து தந்தை திருதராஷ்டிரரிடம் பலவிதமாக நயமாகப் பேசியும், அவரைக் கட்டாயப்படுத்தியும் பாண்டவர்களுடன் சொக்கட்டான் (சூதாட்டம்) ஆடுவதற்கு அவருடைய சம்மதத்தைப் பெற்று விட்டான். அவ்விஷயத்தை விதுரருக்குத் தெரியாமல் மறைக்க திருதராஷ்டிரரால் முடியவில்லை. </p>
<p class="Text">இதற்கு முன்னால் விதுரருடைய ஆலோசனை இல்லாமல் எந்தக் கட்டளையையும் இடவேண்டிய சந்தர்ப்பம் திருதராஷ்டிரருடைய வாழ்க்கையில் ஏற்பட்டதில்லை. இச்சமயம் சொக்கட்டான் ஆடுவதற்கு அனுமதி தந்துவிட்டு, மனதில் கழிவிரக்கம் கொள்ளத் தொடங்கினார். தூதர்களை அனுப்பி விதுரரை வரவழைத்தார். விதுரர் திருதராஷ்டிரரிடம், “சொக்கட்டான் ஆடுவதற்கு நான் சம்மதம் தரமுடியாது. நீங்கள் மிகவும் தகாத செயலைச் செய்துவிட்டீர்கள். இதனால் பரஸ்பர விரோதம் அதிகமாகும்; குலநாசமும் ஏற்பட்டுவிடும்” என்றார்.</p>
<p class="Text">விதுரருடைய வார்த்தைகளில் உள்ள நியாயத்தை அறிந்த திருதராஷ்டிரர் துரியோதனனை அழைத்து, “சொக்கட்டான் ஆட வேண்டாம்” என்று கூறினார். திருதராஷ்டிரருடைய எந்த ஒரு சொல்லையும் துரியோதனன் ஏற்கவில்லை. சூதாட்டம் நடந்தது. பாண்டவர்கள் தோற்கத் தொடங்கினார்கள்.</p>
<p class="Text">சூதாட்டத்தின் இடையேயும் விதுரர் திருதராஷ்டிரருக்கு மிகவும் அறிவுறுத்தினார். அநேக நீதிக் கதைகளையும் எடுத்துக் கூறினார். அவர்—— “மரணம் சமீபத்தில் உள்ளவனுக்கு மருந்து கசப்பது போல், தருமத்தை எடுத்துக் கூறுவது தங்களுக்குப் பிடிக்கவில்லை. துராசையின் காரணமாக துரியோதனன் அதருமத்தையும் அநியாயத்தையும் செய்து கொண்டிருக்கிறான். சொக்கட்டான் ஆடுவதில் அவன் வெறிகொண்டுவிட்டான். தாங்கள் அர்ஜுனனுக்குக் கட்டளை இடுங்கள். அவன் இவனுடைய திமிரை அடக்குவான். இவன் கௌரவ வம்சம் முழுவதையும் அழிக்க விரும்புகிறான். இச்சொக்கட்டான் ஆட்டம் எல்லாச் சண்டைகளுக்கும் வேர் போன்றது. யுதிஷ்டிரரைத் தோற்கடித்து இப்போது துரியோதனன் ஆனந்தமாக இருக்கிறான். சில நொடிகளுக்குப் பின்பு இவன் அழப் போகிறான். மீண்டும் ஒரு முறை நான் தங்களுக்கு எச்சரிக்கை செய்கிறேன். சொக்கட்டான் ஆடுவதைத் தடுக்காவிட்டால், தங்களுக்கு சர்வநாசம் ஏற்பட்டுவிடும்” என்றார்.</p>
<p class="Text"> விதுரர் கூறிய எல்லா விஷயங்களையும் துரியோதனன் கேட்டுக் கொண்டிருந்தான். விதுரரிடம் அவன் கூறினான்—— “நான் தங்களை நன்றாக அறிவேன். நான் அளித்த உணவை உண்டு வளர்ந்து எங்களுக்கே கெடுதல் செய்கிறீர்கள்; என்னையே திட்டுகிறீர்கள்; தங்களுடைய யஜமானனுக்குத் துரோகம் செய்கிறீர்கள். இதனால் தங்களுக்குப் பாவம் ஏற்படும். என்னை அண்டி வாழ்ந்து கொண்டு, என் எதிரிகளின் செயலை நிறைவேற்றுகிறீர்கள். இதில் தங்களுக்கு வெட்கமும் இல்லை. தன்னிடம் நட்பு வைத்திருப்பவர்களை எதிர்ப்பது அறிவிலிகளுடைய செயல். விரோதிகளின் பக்கத்தில் சேர்ந்துள்ளவனைத் தன்னிடம் வைத்துக் கொள்ளக் கூடாது. ஆகவே, தங்களுக்கு எங்கே போக விருப்பமோ, அங்கே செல்லுங்கள்.”</p>
<p class="Text"><span class="char-style-override-3">விதுரர் துரியோதனனிடம் கூறினார்——</span> “துரியோதனா! இப்போது நீ (விவரம் அறியாத) ஒரு குழந்தை. கேட்பதற்குக் கசப்பாகவும், விளைவில் நன்மை பயப்பதாகவும் உள்ள சொற்களைக் கேட்டு, நீ கோபம் கொள்ளக்கூடாது. பார்! அறிவில்லாமல் செயல் புரியாதே! முகஸ்துதி செய்பவர் பலர் கிடைப்பார்கள். ஆனால், உலகத்தில் உண்மையாக நன்மையை விரும்புபவர்கள் குறைவாகவே இருப்பார்கள். கோபம் பெரியதொரு பகைவன்; பேராசை கொழுந்துவிட்டெரியும் நெருப்பு; கௌரவர்களுடைய புகழ் ஓங்குவதையே நான் விரும்புகிறேன். அவர்கள் அமைதியாக அறவழியில் நடக்க வேண்டும் என்று விரும்புகிறேன். கைகூப்பி உன்னை வேண்டிக் கொள்கிறேன், பகவான் உனக்கு நல்லதைச் செய்வாராக! பாண்டவர்களுக்கு இந்த அநியாயம் செய்யாதே! இப்போக்கைத் தொடர்ந்தால் உன்னுடைய நாசம் வெகு தொலைவில் இல்லை.”</p>
<p class="Text">விதுரருடைய சொல்லைத் துரியோதனன் ஏற்கவில்லை. சூதாட்டம் தொடர்ந்து கொண்டிருந்தது. தம் உடன் பிறந்தாருடன் தம்மையும் சூதாட்டத்தில் யுதிஷ்டிரர் தோற்றார். திரௌபதியையும் பணயம் வைத்துத் தோற்றுப் போனார். துரியோதனனுடைய துணிச்சல் இன்னும் அதிகமாயிற்று.</p>
<p class="Text"><span class="char-style-override-3">துரியோதனன் விதுரரை நோக்கி இவ்வாறு கூறினான்——</span> “போய் திரௌபதியைச் சபைக்கு அழைத்து வாரும்.அவள் துரதிஷ்டம் உள்ளவள்; என் வீட்டிற்கு வந்து வேலைக்காரியைப் போல் வாழட்டும்; துடைப்பத்தைக் கொண்டு வீட்டைப் பெருக்கட்டும்.”</p>
<p class="Text">தம்மைத் தாறுமாறாகப் பேசிய போதும் விதுரர் அவ்வார்த்தையைப் பொருட்படுத்தவில்லை. ஆனால், திரௌபதியை இவ்வாறு அவமானப்படுத்தித் துரியோதனன் பேசியதைக் கேட்ட விதுரர் வெகுண்டார். திரௌபதி கதறி அலறும்போது பீஷ்மர், துரோணர் முதலானோர்கூட ஒன்றும் பேசாமல் இருந்தபோது விதுரர் கடுஞ்சொற்களைப் பேசி விட்டார். அவர் துரியோதனனிடம், “மூடனே! யாரைப் பற்றி நீ இவ்வாறு பேசுகிறாய்? எந்த ஒரு பெண்ணையும் அவமானப்படுத்துவது மனிதத் தன்மைக்கு விரோதமானது. அதிலும் திரௌபதி வேள்விக் குண்டத்திலிருந்து வெளிவந்த சாட்சாத் பரமேசுவரி. நீ பாம்பைச் சீண்ட முற்படுகிறாய். கட்டாயம் நீ விரைவிலேயே யமபுரிக்குப் போகப் போகிறாய். ஒருபோதும் திரௌபதி உனக்கு வேலைக்காரியாக ஆகமாட்டாள். ஆட்டத்தில் தோற்ற பின்னர், தன் உரிமைகளை இழந்த யுதிஷ்டிரனுக்குத் திரௌபதியைப் பணயம் வைக்க என்ன உரிமை இருக்கிறது? எவனும் தன் வாய் மூலமாகக் கெட்ட சொற்களைப் பேசக்கூடாது. திரௌபதியைப் பற்றித் தகாத பேச்சுக்களைப் பேசி, நீ உன் புண்ணியத்தை இழந்து விட்டாய். இப்போது உன்னைத் திருத்திக் கொள். இல்லையேல் தகாத விளைவுகள் நேரிடும்” என்றார். ஆனால், துரியோதனன் விதுரரின் பேச்சுக்குச் செவி சாய்க்கவில்லை. திரௌபதி அவைக்கு அழைத்து வரப்பட்டாள். பின் நடந்தவை அனைத்தும் அனைவரும் அறிந்ததே. விதுரர், தம்மால் முடிந்தவரை அந்த அசம்பாவிதத்தைத் தடுத்து நிறுத்த முயன்றார். ஆனால், எது விதிப்படி நடக்குமோ, அது நடந்தேவிட்டது.</p>
<p class="Text">குந்திதேவியுடனும் திரௌபதியுடனும் பாண்டவர்கள் ஐவரும் பன்னிரண்டு ஆண்டுகள் வனவாசம் செய்யவும், ஓராண்டு தலைமறைவான வாழ்க்கையை மேற்கொள்ளவும் புறப்படும் முன், அரச சபைக்குச் சென்று எல்லோரையும் வணங்கினர். எல்லோரிடமும் அனுமதி கோரினர். எல்லோருமே அவர்களுடைய நலனை விரும்பி ஆசிகள் வழங்கினர். குந்திதேவி வயதானவர். அவர் காட்டிற்குச் செல்லக்கூடாது என்னும் விஷயம் விதுரர் ஒருவருடைய மனதில்தான் புலப்பட்டது. அவர் பாண்டவர்களிடம் இவ்வாறு கூறினார்—— “குந்திதேவி எல்லாவிதங்களிலும் வணங்கத்தக்கவர். இந்த முதிர்ந்த வயதில் அவர் வனவாசம் செய்ய ஏற்றவர் இல்லை. எப்பொழுதுமே அவர் சுகத்தையே அனுபவித்துக் கொண்டிருந்தவர், வனவாசம் செய்வதில் உள்ள துன்பங்களை அவரால் பொறுத்துக் கொள்ள முடியாது. மதிப்பிற்குரிய குந்தி என் இல்லத்திலேயே கௌரவமாகவும், என் உபசரிப்பைப் பெற்றுக் கொண்டும் வசிக்கட்டும். என் பேச்சை ஏற்றுக் கொள்ளுங்கள். எல்லா இடங்களிலும் பகவான் உங்களுக்கு நல்லதையே செய்யட்டும்.”</p>
<p class="Text"><span class="char-style-override-3">யுதிஷ்டிரர்——</span> “பாவமற்றவரே! தாங்கள் எங்களுக்கு குரு; அன்பு நிறைந்த சிறிய தகப்பனார். தங்களுடைய ஆணையை ஏற்கிறோம். தாய் குந்திதேவி இங்கேயே இருக்கட்டும். எங்களுக்கு வழிகாட்டும் நல்லுபதேசங்களை அருளுங்கள்” என்று கூறினார்.</p>
<p class="Text"><span class="char-style-override-3">விதுரர்——</span> “நீங்கள் எல்லாவிதங்களிலும் தகுதி உடையவர்கள். பிரம்மஞானியாகிய தௌம்யர் உங்களுக்கு புரோகிதர். அவர் உங்கள் கூடவே இருக்கிறார். நீங்கள் திருப்தி உள்ளவர்கள். உங்களுக்குள் கருத்து வேறுபாடு ஏற்பட வாய்ப்பில்லை. மேரு, ஸாவர்ணீ, பரசுராமர், கிருஷ்ணத்வைபாயனர், பகவான் சங்கரர் — இவர்களிடமிருந்து ஞானத்தையும் தருமோபதேசங்களையும் பெற்றிருக்கிறீர்கள். அஸிதரிஷி உங்களுக்கு உபதேசம் செய்திருக்கிறார். பிருகு முனிவர் உங்களுக்குத் தீட்சை கொடுத்திருக்கிறார். தேவரிஷியான நாரதர் உங்களை எப்பொழுதும் கவனித்துக் கொண்டிருக்கிறார். உங்களிடம் எல்லா நற்குணங்களும் விளங்குகின்றன. நீங்கள் ஆன்மிகச் செல்வத்தை அடைந்திருக்கிறீர்கள். அதருமத்தினால் நீங்கள் வஞ்சிக்கப்பட்டாலும் மனத்துன்பம் அடைவது என்ற பேச்சிற்கே இடமில்லை. எந்தப் பொருள் உங்களிடமிருந்து வஞ்சனையால் கவரப்பட்டதோ, அது பல மடங்குகளாகப் பெருகி உங்களிடமே வந்து சேரும். நீங்கள் செல்லுங்கள். உங்களுக்கு நலன் ஏற்படும்” என்றார்.</p>
<p class="Text">குந்திதேவி விதுரரின் வீட்டில் தங்கிவிட்டாள். திரௌபதியுடனும் புரோகிதர் தௌம்யருடனும் பாண்டவர்கள் காட்டிற்குப் புறப்பட்டனர். திருதராஷ்டிரர் விவரங்களைக் கேட்க, விதுரர்—— “யுதிஷ்டிரன் தம் கண்களை மூடிக் கொண்டே போய்க் கொண்டிருக்கிறான். இதன் பொருள் என்னவென்றால் துரியோதனன் முதலானோர் மீது யுதிஷ்டிரன் அன்பு வைத்திருக்கிறான் என்பதாகும். இச்சமயத்தில் யுதிஷ்டிரன் கண்களைத் திறந்து பார்த்தால், தங்களுடைய புதல்வர்கள் சாம்பலாகிவிடக் கூடும். அதனால்தான் அவன் கண்களை மூடிக்கொண்டே போகிறான். பீமசேனன் பரந்த தன் தோள்களைப் பார்த்துக் கொண்டே போகிறான். ‘தோள் வலிமையில் தனக்குச் சமமானவர் யார்?’ என்று நினைத்துக் கொண்டே போகிறான். போரில் கோரமான செயல்களைச் செய்ய மனதிற்குள் தீர்மானம் செய்து கொண்டிருக்கிறான். அர்ஜுனன் கால்களினால் புழுதியைக் கிளப்பிக் கொண்டே போகிறான். இதன் பொருள், அவன் போரில் அம்புமாரி பொழியப் போகிறான் என்பதாகும். நகுலன் தன் உடல் மீது மண்ணை அப்பிக் கொண்டே போகிறான். இதன் பொருள், தன் உடல் அழகானது; அதைப் பார்த்துப் பெண்கள் மோகமடையக் கூடாது என்பதாகும். சகதேவன் தன் முகத்தில் மண்ணைத் தடவிக் கொண்டுள்ளான். பிறர் தன்னை அடையாளம் கண்டு கொள்ளக்கூடாது என்பது இதன் பொருள்.</p>
<p class="Text">காட்டிற்குச் செல்வதில் சிறிது வெட்கம் கொண்டவர்கள் போல் இருக்கிறார்கள். துச்சாதனனால் பற்றப்பட்ட கூந்தலை அவிழ்த்தவாறு திரௌபதி இவ்வாறு கூறிக் கொண்டே போகிறாள்—— ‘இன்றிலிருந்து பதினான்காவது ஆண்டில் கௌரவகுலப் பெண்களும் இந்த வருந்தத்தக்க நிலையையே அனுபவிக்கப் போகிறார்கள்.’ கௌரவர்கள் இறந்த பின்னர் அவர்களுடைய புரோகிதரும் மரணத்திற்குப் பின் சொல்லும் மந்திரங்களை இவ்வாறே சொல்லட்டும் என்று தௌம்யர் அத்தகைய மந்திரங்களை உச்சரித்துக் கொண்டே போகிறார். </p>
<p class="Text">மகாராஜா! குடிமக்கள் அனைவரும் கோபம் கொண்டிருக்கின்றனர். எல்லோரும் கௌரவர்களைக் குற்றம் சாட்டுகின்றனர். அவர்கள் செய்த அநியாயத்தை நிந்திக்கின்றனர். பாண்டவர்களிடம் இரக்கம் காட்டுகின்றனர். இன்று இயற்கையும் கலக்கமடைந்துள்ளது. இன்று கண்ட அபசகுனங்களைக் கண்டபின் ‘என்ன நேரவிருக்கிறதோ?’ என்று சந்தேகம் ஏற்படுகிறது” என்று சொல்லிக் கொண்டிருக்கும்போதே, அபூர்வமான பிரம்மமயமான ஒளியுடன் தேவரிஷி நாரதர் சபைக்கு இறங்கி வந்து உரத்த குரலில் இவ்வாறு சொன்னார்—— “சபையோர்களே! கவனமாகக் கேளுங்கள்! இன்றிலிருந்து பதினான்காவது ஆண்டில் துரியோதனனுடைய குற்றத்தினாலும், அர்ஜுனன்—பீமன் இவர்களுடைய வலிமையாலும் கௌரவகுலம் முழுவதும் அழியப் போகிறது.” இவ்வாறு சொல்லிவிட்டு அவர் விரைவில் பார்வையிலிருந்து மறைந்தார். துரியோதனன்—கர்ணன்—சகுனியோடு கூடிய சபையோர் அனைவரும் பேச்சற்று ஸ்தம்பித்துப் போயினர்.</p>
<p class="Text"><span class="char-style-override-3">ஒரு நாள் திருதராஷ்டிரர் விதுரரை அழைத்து இவ்வாறு கேட்டார்——</span> “எதைச் செய்தால் நமக்கு நன்மை ஏற்படும்? நடந்தது நடந்துவிட்டது. இனி என்ன செய்ய வேண்டுமோ, அதைச் சொல்லுங்கள். மக்கள் நம்மிடம் பகைமை கொண்டுள்ளனர். அவர்களுடைய அன்பைப் பெற என்ன செய்யலாம்?” என்று கேட்டார்.</p>
<p class="Text"><span class="char-style-override-3">விதுரர்——</span> “அர்த்தம் (பொருள்), காமம், மோட்சம் ஆகிய மூன்று பேறுகளுக்கும் தருமமே வேர் போன்றது. தங்களுடைய புதல்வர்கள் மிகவும் அநியாயம் இழைத்துவிட்டனர். தருமாத்மாவான யுதிஷ்டிரனைக் கபடமான முறையில் சூதாட்டத்தில் வென்று விட்டனர். இந்தத் தீயசெயலுக்காகத் தாங்கள் கழுவாய் தேடிக் கொள்ளுங்கள். பாண்டவர்களுடைய அரசை அவர்களுக்குத் திருப்பிக் கொடுத்து விடுங்கள். சகுனியை விலக்கித் தள்ளுங்கள். பாண்டவர்களை யாரும் வெல்ல முடியாது. கௌரவர்கள் வம்சம், பாண்டவர்கள் வம்சம் — இந்த இரண்டின் நலனையும் விரும்பினால், மனதில் ஒளிவின்றி பாண்டவர்களுடன் ஒற்றுமை ஏற்படுத்திக் கொள்ள துரியோதனனை வற்புறுத்துங்கள். இல்லையெனில் அவனைக் கைது செய்யுங்கள். துரியோதனனைக் கைது செய்தால் பாண்டவர்கள் மகிழ்ச்சியடைவார்கள். பிறகு அவர்கள் தருமப்படி அரசாள்வார்கள். துரியோதனன் சரணடைந்தால் அவனை விடுவித்தும் விடுவார்கள். துச்சாதனன் தன் பாவச் செயலுக்காக மனப்பூர்வமாக வருத்தப்படட்டும். சான்றோர் நிறைந்த சபையில் திரௌபதியிடமும் பீமசேனனிடமும் மன்னிப்பு கேட்கட்டும். பாண்டவர்கள் மீது கொண்டுள்ள பகைமையைக் கர்ணன் அகற்றட்டும். சகுனியை இங்கிருந்து விரட்டி விடுங்கள். ஆறுதல் கூறி யுதிஷ்டிரனுக்கு முடிசூட்டுங்கள். மக்களுடைய அன்பைப் பெறுவதற்கான வழி இதுதான். இதன் மூலம் தங்களுக்கு மன அமைதி கிடைக்கும். தங்களுடைய மனோரதமும் நிறைவேறும்” என்றார்.</p>
<p class="Text">இப்பேச்சைக் கேட்ட திருதராஷ்டிரர் கோபத்தால் கொதித்தெழுந்தார். அவர்—— “விதுரா! நீ பாண்டவர்கள் பக்கமாகவே இருக்கிறாய். நீ எனக்கு நன்மை செய்ய விரும்பவில்லை. தருமநெறிப்படி பாண்டவர்கள் என் மைந்தர்கள். இருக்கட்டும். ஆனால், துரியோதனன் என் சரீரத்திலிருந்து பிறந்தவனல்லவா? என் சொந்த மகனை நான் எப்படிக் கைது செய்ய முடியும்? உயிர் துறக்கும்படி பிறருக்கு உபதேசம் செய்வது சமதரிசனம் கொண்டவருடைய வேலை இல்லை. தீய ஆலோசனை மூலம் தெளிவாகவே எனக்குக் கெடுதல் செய்ய விரும்புகிறாய். இனி நீ எங்கு வேண்டுமானாலும் சென்று விடலாம். இங்கு இருக்காதே. நீ எனக்குத் தேவையில்லை” என்று கோபத்துடன் சொல்லிவிட்டுத் திருதராஷ்டிரர் அந்தப்புரத்துக்குச் சென்றுவிட்டார்.</p>
<p class="Text">இனி இந்த வம்சம் நாசமடையக் காத்திருக்கிறது என்று நினைத்து, விரைவாகச் செல்லும் குதிரைகள் பூட்டிய தேரிலேறிப் பாண்டவர்கள் இருந்த இடத்தை நோக்கி விதுரர் பயணமானார். பாண்டவர்கள் விதுரரை வரவேற்றனர். ஓர் அழகான இருக்கையில் அவரை அமர்த்தித் தகுந்த முறையில் மரியாதை செய்தனர். யுதிஷ்டிரர் வினவிய பிறகு, விதுரர் திருதராஷ்டிரர் கூறிய வார்த்தைகளை அவரிடம் சொன்னார்—— “திருதராஷ்டிரருக்கு நான் அங்கிருப்பது தேவையில்லை என்று தோன்றிவிட்டது. இதனால் நான் இங்கு வந்துவிட்டேன். அவருடைய மனம் மோகத்தினாலும் பற்றுதலாலும் கலங்கித் தெளிவில்லாமல் இருக்கிறது. தருமம் செய்வதற்கான வார்த்தைகளைக் கேட்பதற்குக் கூட அவர் விரும்பவில்லை. இப்போது கௌரவர்களுடைய அழிவு நெருங்கியிருக்கிறது என்றே தோன்றுகிறது. இந்த ஆபத்தைக் கண்டு அஞ்சி நடுங்க வேண்டியதில்லை. பகைவர் தரும் துன்பங்களைப் பொறுத்துக் கொண்டு அனுகூலமான காலத்தை எதிர்பார்த்திருப்பவனுக்குப் பின்னால் சுகம் நிச்சயமாகக் கிடைக்கும்.</p>
<p class="Text">செல்வச் செழிப்பில் இருக்கும்போதும், சுகங்களை அனுபவிக்கும்போதும் தானே தன்னந்தனியாக அவற்றை அனுபவிக்காமல் பிறருக்கு உதவி செய்பவர்களுக்கும் எவன் அவற்றைச் சமமாகப் பங்கு கொடுக்கிறானோ, அவனுக்குத் துக்கம் நேர்ந்த காலத்தில் துன்பச் சுமையை அவன் மட்டும் தனியாகச் சுமக்க வேண்டி வராது. அவனுடைய இன்னல்களைப் பகிர்ந்து கொள்பவர்கள் கிடைப்பார்கள். ஆதரவாளர்கள் கிடைப்பதற்கான மிகச்சிறந்த உபாயம் இதுதான். உதவிக்கு ஆட்கள் கிடைத்த பின்னர், வேண்டியனவெல்லாம் கிடைத்துவிட்டன என்றே புரிந்துகொள்ள வேண்டும். தன்னை எல்லோரிலும் தாழ்ந்தவன் என்று கருதிப் பணிவுள்ளவனாகத் தன்னை ஆக்கிக் கொள்வதுதான் நன்மை பயக்கும். இதனாலேயே அவர்களுக்கு உயர்வு ஏற்படுகிறது.” இவ்விதமாக விதுரர் பாண்டவர்களுக்கு உபதேசம் செய்து கொண்டே இருந்தார்.</p>
<p class="Text">தன்னலமுள்ள மனிதன்கூடத் தன்னலமற்ற மனிதனிடம்தான் அதிகமாக நம்பிக்கை கொள்கிறான் என்பதை நாம் காணவே செய்கிறோம். கள் குடிப்பவன் கூடத் தன் மனைவியை எங்காவது விட்டுச் செல்ல நேரும்போது கள் குடிக்காதவனைத்தான் நம்புகிறான். நாணயமற்றவனும் தன் பொருளைப் பாதுகாப்பாக வைக்க வேண்டுமென்றால், நாணயமுள்ளவனிடம்தான் வைக்கிறான். திருதராஷ்டிரரும் எல்லோரைக் காட்டிலும் விதுரரிடம்தான் அதிக நம்பிக்கை கொண்டிருந்தார். இதன் காரணம் என்னவென்றால், தன் புதல்வர்கள் தன்னை ஏமாற்றிவிட முடியும் என்பதுதான். ஆனால், விதுரர் தன்னை ஏமாற்றிவிடக் கூடிய வாய்ப்பே  இல்லை. விதுரர் சென்ற பிறகு திருதராஷ்டிரர் மனம் வருந்தினார்.</p>
<p class="Text">‘விதுரர் உதவியால் பாண்டவர்கள் இன்னும் மேன்மை அடைவார்கள். என் புதல்வர்களுக்குக் கெடுதல் நேரும். யுத்தம், சமாதானம் — இவை பற்றிய அறிவு கொண்ட ஒருவர்கூட நம்முடைய பக்கத்தில் எஞ்சியிருக்க மாட்டார்’ என்று திருதராஷ்டிரர் நினைத்தார். இவ்வாறாகச் சிந்தித்தவாறே அவர் அரச சபையை நெருங்க நெருங்க நினைவிழந்தார். ஸஞ்ஜயன் வந்து அவரைத் தாங்கிக் கொண்டார். சிறிது நேரம் சென்றதும் அவர் நினைவு பெற்றார்.</p>
<p class="Text"><span class="char-style-override-3">திருதராஷ்டிரர் ஸஞ்ஜயனிடம் கூறினார்——</span> “ஸஞ்ஜயா! விதுரன் தருமமே வடிவானவன். அவன் என்னுடைய அன்பு மிக்க சகோதரன். அவன் இல்லாமல் என் மனம் பதறுகிறது. என் மார்பு பிளந்துவிடும் போல் இருக்கிறது.” துன்பக்குரலில் புலம்பிக் கொண்டே திருதராஷ்டிரர்—— “விதுரன் எங்கே சென்று விட்டான்? அவனுக்கு ஏதாவது கெடுதல் ஏற்பட்டு விட்டதோ? என்ற சந்தேகத்தால் துன்பப்பட்டுக் கொண்டு இருக்கிறேன். அவன் உயிரோடு இருக்கிறானா, இல்லையா? நான் பெரிய பாவி. கோப வசப்பட்டு அன்பான சகோதரனை வெளியேற்றிவிட்டேனே! ஸஞ்ஜயா! நீ விரைவாகச் சென்று விதுரனை அழைத்து வா. இல்லையெனில் நான் உயிர் துறந்துவிடுவேன்” என்றார். “உங்கள் கட்டளைப்படியே” என்று சொல்லிவிட்டு, உடனே ஸஞ்ஜயன் புறப்பட்டார்.</p>
<p class="Text">காம்யகவனம் சென்று ஸஞ்ஜயன், விதுரரிடம் திருதராஷ்டிரருடைய மனநிலையை விவரித்துக் கூறினார். விரைவாக வந்து திருதராஷ்டிரருடைய உயிரைக் காப்பாற்றும்படி கட்டாயப்படுத்தினார். விதுரர் மனதிலோ எந்தக் கெட்ட எண்ணமும் என்றுமே இருந்ததில்லை. விதுரர் பாண்டவர்களிடம் விடைபெற்றுக் கொண்டு, அங்கிருந்து விரைவாகவே திரும்பி வந்து சேர்ந்ததும், திருதராஷ்டிரர் தம் அன்பை வெளிப்படுத்திச் சொன்னார்—— “விதுரா! உன் இதயம் தூய்மையானது. நீ என் அருகே இருப்பது நான் செய்த பேறு ஆகும். உனக்கு நான் தவறு செய்துவிட்டேன். பல கடுமையான சொற்களைக் கூறிவிட்டேன். அவற்றை மறந்து விடு; என்னை மன்னித்துவிடு.” விதுரரைத் தம் மடியில் எடுத்து வைத்துக் கொண்டார். அவருடைய உச்சியை முகர்ந்து தம் அன்பை உறுதிப்படுத்தினார். </p>
<p class="Text"><span class="char-style-override-3">விதுரர் கூறினார்——</span> “அரசே! ஏன் இவ்வாறெல்லாம் பேசுகிறீர்கள். எனக்கு தாங்கள் தவறிழைப்பீர்களா? தாங்கள் எனக்குச் சிறந்த குரு அல்லவா? தங்களுக்காகத்தான் இங்கே நான் விரைவில் வந்திருக்கிறேன். பாண்டவர்கள், கௌரவர்கள் இருவரும் எனக்குச் சமமானவர்கள்தானே! ஆனால், இச்சமயம் பாண்டவர்களுடைய நிலைமை நன்றாக இல்லை. ஆகையால்தான் எனது பரிவு அவர்கள்பால் அதிகமாகிறது; அப்பரிவும் நியாயம் அல்லவா! அவ்வாறே தாங்களும் அவர்களிடம் அன்பு காட்ட முடிந்தால் எவ்வளவு நன்றாக இருக்கும்?” என்றார். இதன்பின் விதுரர் அஸ்தினாபுரத்திலேயே வசிக்கலானார்.</p>
<p class="Chapter-End">* * * * *</p>


<p class="Page-Break"> </p>
<p class="Small-Head" id="toc_marker-4-4">( 4 )</p>
<p class="Text">தருமம் என்னும் உன்னதமான தத்துவத்தை, நடைமுறையில் நேர்மையான நடத்தையில் நாம் காணப் பெறுகிறோம். இந்த நன்னடத்தை என்பது எப்போதும் எல்லோர்க்கும் ஒன்றேதான் என்பது இல்லை. வெவ்வேறு மனிதர்களுக்கு, வெவ்வேறு சந்தர்ப்பங்களில், வெவ்வேறு தேசங்களில், வெவ்வேறுவிதமாக இது இருக்கிறது. மனிதன் எங்கிருந்தாலும் சரி, எந்நிலையிலிருந்து உயர்ந்து, தன் குறிக்கோளை அதாவது தருமத்தின் மூலம் ஸ்வரூபத்தை அடைய வேண்டும் என்பதுதான் அந்நடைமுறையின் நோக்கமாகும். ஒரு மனிதன் வேறொரு மனிதனுடன் வெவ்வேறுவிதமாக நடக்க வேண்டி நேரிடுகிறது. அந்த எல்லா நிலைகளிலும் தருமத்தைக் கடைப்பிடிப்பது, காப்பாற்றுவது என்பது மிகவும் கடினமான செயலாக ஆகிவிடுகிறது. அந்த நடவடிக்கைகளில் தருமம் எவ்விதம் இருக்கிறது? என்பதைச் சாதாரண மக்கள் புரிந்து கொள்ளக்கூட முடிவதில்லை; அறிவதும் இல்லை. ஆகையால்தான் ‘தருமத்தின் உண்மையான வடிவம் என்ன என்பது தருமத்திற்குத்தான் தெரியும்’ என்று சொல்ல வேண்டியிருக்கிறது. தருமமே, விதுரர் உருவில் அவதரிக்கும் போது அவர் மூலமாக எல்லாவிதமான நீதிகளின் ரகசியமும் வெளிவர வேண்டுமல்லவா? அப்படி வெளிவந்த விதுர நீதியைப் பற்றி எல்லோருக்கும் நன்கு தெரியும்.</p>
<p class="Text">பாண்டவர்கள் பன்னிரண்டு ஆண்டுகள் வனவாசத்தையும் ஓராண்டு கரந்துறைதலையும் முடித்துவிட்டனர். விராட நகரத்தில் அவர்கள் வெளிப்பட்டனர். இருபக்கங்களிலும் போருக்கான பயங்கரமான ஆயத்தங்கள் நடந்து கொண்டு இருக்கின்றன. ‘போர் செய்வது அதருமம்; எப்படியாவது போர் செய்யாமல் ஒதுங்கிவிடுங்கள்’ என்று உணர்த்துவதற்காக, திருதராஷ்டிரர் ஸஞ்ஜயனை யுதிஷ்டிரரிடம் தூது அனுப்பினார். </p>
<p class="Text">பின்பு யுதிஷ்டிரரிடமிருந்து ஸஞ்ஜயன் திருதராஷ்டிரரிடம் வந்து சேர்ந்தார். யுதிஷ்டிரர் குற்றமற்றவர் என்று கூறிக் கொண்டே, “இனிப் போரைத் தவிர்க்க முடியாது. அவர்களுக்கு ஒன்றுமே கொடுக்கப்படாவிட்டால், போர் செய்வதைத் தவிர, அவர்களுக்கு வேறு வழியேயில்லை. இதில் அவர்களைக் குற்றம் சொல்ல முடியாது. தங்களுக்கும் மற்றுமுள்ள அனைவருக்கும் அவர்கள் சொல்லிய செய்தியை நாளை அரச சபையில் கூறுகிறேன். ஏனெனில், இப்போது நான் களைத்திருக்கிறேன்” என்றார். திருதராஷ்டிரருடைய அனுமதி பெற்று ஸஞ்ஜயன் சென்றுவிட்டார்.</p>
<p class="Text">ஸஞ்ஜயன் சென்ற பின்னர் திருதராஷ்டிரர் நீண்ட சிந்தனையில் ஆழ்ந்தார். வாயிற்காப்பாளர்களை அனுப்பி விதுரரை வரவழைத்தார். விதுரரும் விரைவிலேயே திருதராஷ்டிரரிடம் வந்து சேர்ந்தார். மிகப் பணிவுடன் அவர், “அரசே! நான் தங்களுக்கு என்ன சேவை செய்யவேண்டும்? செய்வதற்குரிய சேவையைச் சொலலுங்கள்” என்றார்.</p>
<p class="Text"><span class="char-style-override-3">திருதராஷ்டிரர் சொன்னார்——</span> “விதுரா! என்னிடம் பல விஷயங்களைச் சொல்லிவிட்டு ஸஞ்ஜயன் வீடு சென்றுள்ளான். நாளைக் காலை சபையில் யுதிஷ்டிரன் கூறிய செய்தியைச் சொல்வான். யுதிஷ்டிரன் என்ன செய்தி சொல்லி அனுப்பியுள்ளான் என்பது எனக்குத் தெரியவில்லை. அக்கவலையினாலேயே எனக்கு உறக்கம் வரவில்லை. என் உடல் எரிந்து கொண்டிருக்கிறது. உன்னைப் போன்று தருமம், அதருமம் — இவை சம்பந்தமான விஷயங்களை அறிந்தவர் யாருமில்லை. என்னுடைய நன்மைக்குகந்த அறிவுரைகளைச் சொல். என் புலன்களெல்லாம் வாடி இருக்கின்றன. கவலை என்னை வாட்டிக் கொண்டிருக்கிறது. என் மனம் நிம்மதியடைய ஏதாவது ஒரு வழி சொல்.”</p>
<p class="Text"><span class="char-style-override-3">விதுரர்——</span> “சாதாரண மனிதர்களுக்கு உறக்கம் வராததற்குப் பலவிதமான காரணங்கள் இருக்கின்றன. பலமுள்ள ஒருவன் ஆதிக்கம் செலுத்தவிருக்கும் போதும், சொத்தெல்லாம் கவரப்பட்ட போதும் உறக்கம் வராது. காமமுள்ளவனுக்கும் திருடனுக்கும் உறக்கம் வராது. மாற்றானின் செல்வத்தைக் கவர்ந்து கொள்ள விரும்புபவனுக்கும் உறக்கம் வராது. இவ்விதமான எந்தக் குற்றமும் தங்களிடத்தில் இல்லாமல் இருக்கின்றனவா? இக்குற்றங்கள் தங்களிடத்தில் இல்லையானால், தங்களால் நன்றாக உறங்க முடியும்” என்று பதிலளித்தார்.</p>
<p class="Text"><span class="char-style-override-3">திருதராஷ்டிரர் கூறினார்——</span> “விதுரா! நீ பெரிய அறிவாளி! மதிப்பிற்குரியவன். நன்மை பயப்பதற்கான விஷயங்களை உன்னிடமிருந்து நான் கேட்டறிந்து கொள்ள விரும்புகிறேன். நீதி பற்றிய விஷயங்களை நீ எனக்கு எடுத்துச் சொல்.” </p>
<p class="Text"><span class="char-style-override-3">விதுரர் இவ்வாறு கூறினார்——</span> “அரசே! தாங்கள் நியாயத்திற்கு விரோதமாக நடந்து இருக்கிறீர்கள். எல்லா விதங்களிலும் யுதிஷ்டிரனே அரசாள்வதற்குத் தகுதி உள்ளவன். தாங்கள் அவனை வெளியேற்றி விட்டீர்கள்.  தங்களிடம் அரசாள்வதற்குரிய இலக்கணங்கள் எதுவும் இல்லை. அப்படியிருந்தும் நீங்கள் அரச பதவியில் அமர்ந்து இருக்கிறீர்கள். தங்களால் அரசாட்சி செய்ய முடிகிறதா? துரியோதனன், சகுனி, கர்ணன், துச்சாதனன் — இவர்களை நம்பி அரசாங்க அலுவல்களை அவர்களிடம் ஒப்படைத்துவிட்டு, நன்மை விளையும் என்று எப்படி நம்பிக்கை கொள்ள முடியும்? தங்களிடமும் அவர்களிடமும் அறிவுத்திறனின் கூறுகள் இல்லை.</p>
<p class="Text">ஆத்மஞானம் அமையப் பெற்றவனும், தன் சக்திக்கேற்பச் செயலாற்றுபவனும், புலன்களால் நுகரப்படும் இன்பங்களில் பற்றுதலற்றவனும், பொறுமை படைத்தவனும், சிரத்தையுடன் தருமத்தைக் கடைப்பிடிப்பவனும், எப்பொழுதும் உலகத்திற்கு நன்மை ஏற்படக்கூடிய செயல்களையே செய்து வருபவனும், உலகத்திற்குக் கெடுதல் ஏற்படக்கூடிய செயலை ஒருபொழுதும் செய்யாதவனும், பகவானிடத்திலும் மறுஉலகிலும் நம்பிக்கை கொள்பவனும், சினம், மகிழ்ச்சி, செருக்கு, முரட்டுத்தனம் ஆகியவற்றால் பாதிக்கப்படாதவனும், தனது திட்டங்களைப் பிறர் அறிந்து கொள்ளாதவண்ணம் செயல் தொடங்குபவனும், பெரிதிலும் பெரிதான இடையூறுகள் நேர்ந்தாலும் தனது தீர்மானத்தில் உறுதி படைத்தவனும், தனது நடவடிக்கைகளில் எப்பொழுதும் தருமப்படி ஒழுகுபவனும், கேட்பதில் ஆர்வம் உள்ளவனும், சொல்லப் போகும் விஷயங்களை விரைவிலேயே புரிந்து கொள்பவனும், செய்ய இயலாத செயலைச் செய்ய விருப்பம் கொள்ளாதவனும், இழந்த பொருளைப் பற்றி வருந்தாதவனும், ஆபத்துக் காலங்களில் குழப்பமடையாதவனும், நிச்சயம் செய்த பிறகே தன் வீரத்தை வெளிக்காட்டுபவனும், தன்னுடைய நேரத்தை வீணாக்காதவனும், கடுமையான சொற்களைக் கூறி நன்மை செய்ய விரும்புபவனை அவமதிக்காதவனும், கௌரவிக்கப்படும் போதும் மகிழ்ச்சியால் வசமிழந்து போகாதவனும், அவமானம் நேருங்கால் துயரமடையாதவனும், அனைத்தினுடைய நுட்பத்தையும் அறிந்தவனும் ‘புத்திமான்’ என்று அழைக்கத்தக்கவன்.</p>
<p class="Text">எவனுடைய கல்வி அவன் புத்தியை அனுசரித்து இருக்கிறதோ, எவனுடைய புத்தி அவன் பெற்ற கல்விக்கு விரோதமாக இல்லையோ, பண்டைக்கால மனிதர்களால் நல்லதென்று தீர்மானிக்கப்பட்டிருக்கிற நடத்தையை எவன் மீறுவதில்லையோ, எவன் எப்பொழுதும் தொன்றுதொட்டு இருந்து வரும் ஸநாதன தருமத்தைத் தன் இதயத்தில் வீற்றிருக்கச் செய்துள்ளானோ, அவன் அறிவுள்ளவன்.”</p>
<p class="Text"><span class="char-style-override-3">பின்னர்  விதுரர்  இவ்வாறு  கூறினார்——</span>  “அரசே! இதுவரை பண்டிதர்களின் இலக்கணங்கள் எவை என்று கூறினேன். இப்போது அறிவிலிகளின் இலக்கணங்களைப் பற்றிக் கேளுங்கள். சாஸ்திரங்களில் கூறியவற்றையும், உலகத்திலுள்ள பெரியோர்களின் சொற்களையும் செவிமடுத்துக் கேட்காதவனும், தன்னை மிகப்பெரியவன் என்று கருதி கர்வம் கொள்பவனும், திறமையில்லாவிட்டாலும் தான் எண்ணியுள்ளதை நிறைவேற்ற செயல்பட்டுக் கொண்டிருப்பவனும், பாவம் செய்து பொருளீட்ட விரும்புபவனும், தன் நண்பனை மோசம் செய்பவனும், பகைவரிடம் நட்பு கொள்பவனும், தானே செய்ய வேண்டிய வேலைகளை வேலைக்காரர்களைச் செய்யும்படி ஏவுபவனும், அனைவரிடமும் சந்தேகம் கொள்பவனும், அவசர அவசரமாகச் செயல்படுபவனும், விரைவில் செய்து முடிக்க வேண்டிய வேலைகளைச் செய்வதில் தாமதம் செய்பவனும் ‘அறிவிலி’ என்று அழைக்கப்படுகிறான்.</p>
<p class="Text">மன்னரே! பித்ருக்களுக்குச் சிராத்தம் செய்யாதவனும், தேவதைகளுக்குப் பூஜை செய்யாதவனும், நல்லோரிடம் நட்புக் கொள்ளாதவனும், அழைக்கப்படாத இடங்களுக்குச் செல்பவனும், கேட்காவிட்டாலும் பல விஷயங்களையும் சொல்லித் தீர்த்து விடுபவனும், நம்பத் தகுந்தவனை நம்பாதவனும், தனது குற்றத்தைப் பிறர் மீது சுமத்துபவனும், பிறருடைய மனைவிகளைக் காம நோக்குடன் பார்ப்பவனும், கருமிகளுக்கு ஊழியம் செய்பவனும் ‘அறிவிலி’ ஆவான். அரசே! நான் உண்மையையே சொல்கிறேன். இது பண்டைய காலத்தின் நியதி. செல்வம் நிறைந்தவனாக இருந்தும் பிறருக்குக் கொடுக்காமல் தான் மட்டுமே சிறந்த உணவுப் பண்டங்களை உண்பவனும், சிறந்த ஆடைகளை உடுத்துபவனுமாகிய அவனைக் காட்டிலும் தாழ்ந்தவனும் இரக்கமற்றவனுமாக வேறொருவன் இருக்க முடியாது.</p>
<p class="Text">உறுதியான புத்தியுடன் எது செய்யத்தகுந்தது எது செய்யத்தகாதது என்று நிச்சயம் செய்து, ஸாமம், பேதம், தானம், தண்டம் — இந்நான்கு உபாயங்களால் நண்பர்கள், பகைவர்கள், நட்பு—பகைமை ஆகிய இரண்டுமற்றவர்கள் (அயலார்) ஆகிய எல்லோரையும் வசப்படுத்த வேண்டும். ஐம்புலன்களையும் வென்று சமாதானம், சண்டை, பெருமை முதலிய ஆறு விஷயங்களைத் தெரிந்து கொண்டு, மாது, சூதாட்டம், மதுபானம், வேட்டையாடுதல், கடுமையான வார்த்தைகளைக் கூறுதல், தண்டனை அளிப்பதில் கடுமை காட்டுதல், நியாயமற்ற வழிகளில் பணம் சம்பாதிப்பது ஆகிய ஏழு விஷயங்களை விட்டு விடுங்கள். பிறகு உங்களுக்கு அளவற்ற சுகம் உண்டாகும். விஷத்தாலும் ஆயுதத்தாலும் ஒரே ஒருவன்தான் கொல்லப்படுகிறான். ஆனால், கெட்ட எண்ணங்களால் பலருக்கு அழிவு ஏற்படுகிறது. எச்செயலைப் பற்றியும் தானாகவே யோசிக்கக் கூடாது. தன்னந்தனியாக ஒரு வழியில் செல்லக் கூடாது. தூங்குபவர்களை அப்படியே தூங்க விட்டுவிட்டுத் தான் மட்டும் விழித்தெழக் கூடாது.</p>
<p class="Text">பொறுத்தருள்தல் மனிதனுக்கு மிகச்சிறந்த பலம். வலிமையற்றவர்களுக்குப் பொறுமை ஒரு நற்குணமாகும். திறமைசாலிகளுக்கு அது ஓர் அணிகலன். எவனுடைய கையில் பொறுமை என்னும் வாள் இருக்கிறதோ, கெட்டவர்கள் அவனுக்கு எந்தக் கெடுதலையும் செய்ய முடியாது. குப்பைகூளங்கள் இல்லாத இடத்தில் தீப்பொறி விழுந்தால், அது தானாகவே அணைந்து விடுகிறது. தருமமே மிகச்சிறந்த நன்மையை அளிக்கக்கூடியது. பொறுமையே மிகச்சிறந்த அமைதி கொடுக்கும் சாதனம். ஞானமே சிறந்த திருப்தியை அளிக்கக் கூடியது. அகிம்சை ஒன்றே எல்லா சுகங்களையும் கொடுக்கக் கூடியது.</p>
<p class="Text">அரசனாக இருக்கும் ஒருவன் போரைக் கண்டு அஞ்சினாலோ, அந்தணன் ஒருவன் வீட்டைத் துறக்க அஞ்சினாலோ, அவனைப் பூமி விழுங்கி விடுகிறது. வேலை செய்யாத இல்லறத்தானும், வேலை செய்யும் பிச்சைக்காரனும் தங்கள் தருமங்களிலிருந்து வழுவினவர்கள். திறமைசாலியிடம் உள்ள பொறுமையும், ஏழையிடம் உள்ள தானம் செய்யும் தன்மையும் மோட்சத்தை உண்டுபண்ணக் கூடியவை. செல்வம் இருந்தும் எவன் தானம் செய்வதில்லையோ, வறியவனாயிருந்தும் எவன் தவம் செய்வதில்லையோ, கல்லைக் கழுத்தில் கட்டிக் கொண்டு அவன் நதியில் மூழ்கிவிட வேண்டும். பணம் இரண்டு தகாத வழிகளில் செலவழியக் கூடும். ஒன்று தகுதியற்றவர்களுக்குக் கொடுத்தல்; மற்றொன்று நல்ல தகுதியுடைவர்களுக்குக் கொடுக்காமலிருத்தல். யோகியான துறவி, போரில் முனைந்ததால் கொல்லப்படவிருக்கும் க்ஷத்திரியன் ஆகிய இவ்விருவரும் பிரும்மலோகத்திற்குச் செல்கிறார்கள்.</p>
<p class="Text">மூன்று வகையான உபாயங்கள் இருக்கின்றன. மிகச்சிறந்தவை, நடுத்தரமானவை, தாழ்ந்தவை என்பன அவை. மனிதர்களும் செயல்களும் மூன்று வகையாக உள்ளன. பிறருடைய செல்வத்தைக் கவர்வது, பிறருடைய மனைவியை அனுபவிப்பது, உறவினர்களை விட்டுவிடுதல் ஆகிய இம்மூன்றும் முறையே பேராசையாலும் காமத்தாலும் போகத்தாலும் ஏற்படுகின்றன. ஆகையால்தான் இம்மூன்றும் இகழத்தக்கவை. வரம் கிடைப்பது, அரசு கிடைப்பது, மக்கட்பேறு அடைவது ஆகிய இம்மூன்றும் ஒரே மாதிரியாகத்தான் இருக்கின்றன. விரோதியை ஆபத்திலிருந்து காப்பாற்றுவதுதான் இம்மூன்றிலும் மிகச்சிறந்தது. அன்புக்குரியவன், பணிவிடை செய்பவன், ‘நான் உன்னைச் சார்ந்தவன்’ என்று அடைக்கலன் புகுந்தவன் ஆகியோரை ஒருபோதும் கைவிடக்கூடாது.</p>
<p class="Text">மூப்படைந்த தன்னுடைய உறவினர்கள், துன்பத்தை அடைந்தவர்கள், நற்குலத்தைச் சேர்ந்த ஏழையான நண்பர்கள், சந்ததியற்ற சகோதரி — இந்நால்வகை மனிதர்கள் செல்வச் செழிப்புடையவர்களின் இல்லறங்களில் இருக்க வேண்டும். நான்கு விஷயங்கள் விரைவிலேயே பலன் தரக்கூடியவை. தேவதைகளைத் தியானிப்பது மனோரதத்தைப் பூர்த்தி செய்யும். அறிவாளியின் நுட்பமான அறிவினால் ரகசியமான விஷயங்கள் தெரிய வரும். அறிஞர்களுடைய பணிவை மக்கள் பெரிதும் போற்றுகின்றனர். பாவத்தைத் துறப்பதால் மனதில் சாந்தி ஏற்படுகிறது. அக்னிஹோத்ரம், பேசா நோன்பு, வேதாத்யயனம், யாகம் ஆகிய இவை தற்பெருமைக்காகச் செய்யப்பட்டால் மாறான பலன்களைக் கொடுக்கும்.</p>
<p class="Text">தந்தை, தாய், அக்னி, ஆத்மா, குரு ஆகிய இந்த ஐவருக்கும் ஒவ்வொரு நாளும் பணிவிடை செய்யவேண்டும். தேவர்கள், பித்ருக்கள், மனிதர்கள், பிச்சைக்காரர்கள், விருந்தினர் ஆகிய இந்த ஐவரையும் நாளும் பூஜிப்பவன் மிகுந்த மரியாதைக்குரியவன். நண்பர்கள், விரோதிகள், மத்யஸ்தர்கள், நம்முடைய பணிவிடைக்குத் தகுந்தவர்கள், நமக்கு ஊழியம் செய்பவர்கள் ஆகிய ஐவகை மனிதர்கள் நாம் எங்கு சென்றாலும் கூட வருவார்கள். மனிதனுக்கு ஐந்து புலன்கள் உள்ளன. ஏதோ ஒன்றில் குறை இருந்தாலும், அதன் மூலம் அறிவு விலகிவிடும்.</p>
<p class="Text">அதிகமாக உறங்குவது, உடல் அசதி, அச்சம், கோபம், சோம்பேறித்தனம், பின்பு செய்து கொள்ளலாம் என்ற எண்ணம் ஆகிய இந்த ஆறு குறைகளையும் நாம் கட்டாயம் விட்டுவிட வேண்டும். உண்மை, தானம், கவனம் (விழிப்புணர்வு), அன்பு, பொறுமை, தைரியம் ஆகிய இந்த ஆறு நற்குணங்களையும் எப்போழுதும் விடக்கூடாது. காமம், கோபம், சோகம், (துயரம்), மோகம், மதம், பெருமை ஆகிய இவை ஆறும் எவனிடத்தில் கட்டுப்பட்டு இருக்கின்றனவோ, அவன் புலன்களை வென்றவன். பசுக்கள், வேலையாட்கள், வயல், பெண்கள், கல்வி, உழைப்பாளிகளுடன் சேர்க்கை ஆகிய இந்த ஆறின் மீதும் எப்பொழுதும் கவனம் இருந்து கொண்டே இருக்க வேண்டும். இல்லையெனில் இவற்றை இழந்து விடுவோம். நோயற்ற வாழ்வு, கடன்படாமை, சொந்த தேசத்தில் வசிப்பது, சத்சங்கம், தகுந்த ஜீவனோபாயம், அச்சமற்ற இடத்தில் வாசம் செய்வது ஆகிய இந்த ஆறும் இவ்வுலகில் சுகம் எனக் கருதப்படுகின்றன. எவர்கள் பிறருடைய மேன்மையைக் காணப் பொறுப்பதில்லையோ, மகிழ்ச்சி கொள்வதில்லையோ, சினம் கொள்கிறார்களோ, எவரிடத்திலும் நம்பிக்கை கொள்வதில்லையோ, எவர் பிறரை நம்பி வாழ்கிறார்களோ, எவர் பிறரை வெறுக்கிறார்களோ, அவர்கள் எப்பொழுதும் துயரம் கொண்டவர்களாகவே இருப்பார்கள்.</p>
<p class="Text">பெண்கள், சூதாட்டம், வேட்டையாடுதல், கள் குடித்தல், கடுமையாகப் பேசுதல், பயங்கரமான விதத்தில் தண்டனை அளித்தல், காமம் ஆகிய இந்த ஏழு குற்றங்களையும் அறவே விட்டொழிக்க வேண்டும். அந்தணர்களை வெறுத்தல், அவர்களிடம் சண்டையிடுதல், அவர்களுடைய செல்வத்தைப் பிடுங்கிக் கொள்ளுதல், அவர்களைக் கொல்ல விரும்புதல், அவர்களை இகழ்தல், அவர்களைப் புகழ்ந்து பேசுதலை ஏற்றுக் கொள்ளாமல் இருத்தல், அவர்களை மறந்து விடுதல், அவர்கள் எதையாவது ஏற்க வரும்போது அவர்களுடைய குறைகளைக் கூறுதல் ஆகிய இந்த எட்டும் இனி நேரப் போகும் அழிவைக் குறிக்கின்றன.</p>
<p class="Text">இந்தச் சரீரம் ஒரு வீடு. இந்த வீட்டிற்கு ஒன்பது வாயில்கள் இருக்கின்றன; மூன்று தூண்கள் இருக்கின்றன; ஐந்து சாட்சிகள் உள்ளன. ஜீவன் இந்த வீட்டில் வசிக்கிறான். எவன் இதை அடையாளம் கண்டு கொள்கிறானோ, அவன் தத்துவத்தை அறிந்தவனாக ஆகிறான். குடியர்கள், புலனின்பத்தில் கருத்துடையோர், உடலில் தாதுக்களின் குற்றத்தால் மனநோய் பிடித்தவர்கள், களைத்துப் போனவர்கள், சினம் மிக்கவர்கள், பசியாக இருப்பவர்கள், ஆவல் கொண்டவர்கள், பேராசை பிடித்தவர்கள், கோழைகள், காமம் மிகுந்தவர்கள் ஆகிய இவர்கள் அறத்தின் நுட்பத்தை அறிந்துகொள்ள இயலாதவர்கள். இவர்களுடன் ஒருபோதும் தொடர்பு வைத்துக் கொள்ளக் கூடாது.</p>
<p class="Text">எவன் ஆபத்துக் காலங்களில் கலங்குவதில்லையோ, கவனத்துடன் செயல்புரிந்து கொண்டே இருக்கிறானோ, சமயம் நேரும்போது துக்கத்தையும் பொறுத்துக் கொள்கிறானோ, அவனுடைய விரோதி அழிந்துவிடுகிறான். எவன் காரணமில்லாமல் வெளிநாட்டிற்குச் செல்வதில்லையோ, பாவிகளுடன் சேர்வதில்லையோ, பிறன்மனைவியை ஏறெடுத்துப் பார்ப்பதில்லையோ, செருக்கு கொள்வதில்லையோ, திருட்டு, கோள் சொல்லுதல், கள் குடித்தல் ஆகியவற்றைச் செய்வதில்லையோ, அவன் எப்பொழுதும் சுகமாக இருக்கிறான். தனக்குச் சமமானவர்களுடன் திருமண சம்பந்தம், நட்பு, கொடுக்கல்—வாங்கல், உரையாடல் ஆகியவற்றை வைத்துக் கொள்பவன், நற்குணங்கள் உள்ளவர்களை முதலில் அமரச் செய்து உபசரிப்பவன், நீதியிலிருந்து வழுவாதவன், அளவாக உண்பவன், தான் சாப்பிடும் முன் தன்னை அண்டியவர்களுக்கு உணவளிப்பவன், சிறிது நேரமே தூங்குபவன், அதிகமாக உழைப்பவன், உதவி நாடும் விரோதிகளுக்கும் உதவி அளிப்பவன் ஆகிய இவர்களுக்கு எவரும் கெடுதல் செய்ய முடியாது. தான் செய்த தீயசெயல்களைப் பிறர் அறியாவிட்டால் கூடத் தனக்குத்தானே தன் செயலைக் குறித்து வெட்கம் கொள்கிறானோ, அவனுடைய கெட்ட கர்மங்கள் விலகி விடுகின்றன. அவனுக்கு அமைதி கிடைக்கிறது. அவன் மிகுந்த ஒளி பொருந்தியவனாக ஆகிறான்.”</p>
<p class="Text"><span class="char-style-override-3">விதுரர் இதன் பின் கூறினார்——</span> “அரசே! பாண்டவர்கள் தங்களுடைய புதல்வர்கள்தான். தாங்கள்தான் அவர்களைப் பேணி வளர்த்தீர்கள். தங்களுடைய மடியில் விளையாடித்தான் அவர்கள் பெரியவர்கள் ஆனார்கள். தாங்கள்தான் அவர்களுக்குக் கல்வி கற்றுக் கொடுத்தீர்கள். தாங்கள் இடும் கட்டளையை அவர்கள் நிறைவேற்றவும் செய்கிறார்கள். அவர்களுக்கு உள்ள உரிமையைக் கொடுத்துவிடுங்கள். தங்களுடைய மனதில் அமைதி ஏற்படும். மூன்று உலகிலும் தங்களைப் புகழ்ந்து பேசுவார்கள். எல்லோரும் தங்களைப் போற்றுவார்கள்.”</p>
<p class="Text">அறநெறிப்படியும், அரசாள்வதன் முறை என்ற நோக்கிலும், இன்னும் பலவிதங்களாலும், விதுரர் திருதராஷ்டிரருக்கு விஷயங்களை இவ்வாறு விளக்கிக் கூறினார்—— “தாங்கள் பாண்டவர்களுக்கு நியாயத்தைச் செய்யுங்கள். தங்கள் புதல்வர்களின் சார்பாகச் செயல்படுவது நன்றன்று. நான் தங்களுக்குப் பழைய கதை ஒன்றைச் சொல்கிறேன். நியாயம் செய்வதால் ஒவ்வொரு விதத்திலும் நன்மையே ஏற்படும் என்பதைக் காண்பீர்கள். முற்காலத்தில் ‘கேசினீ’ என்ற பெயர் கொண்ட பெண் ஒருத்தி இருந்தாள். பக்தர்களில் சிறந்த பிரகலாதனுடைய புதல்வன் விரோசனன், அவளிடம் தன்னை மணந்து கொள்ளும்படி கூறினான்.</p>
<p class="Text"><span class="char-style-override-3">கேசினீ அவனை வினவினாள்——</span> ‘விரோசனா! அந்தணர்கள் உயர்ந்தவர்களா, அரக்கர்கள் உயர்ந்தவர்களா?’ ‘அரக்கர்கள்தான் உயர்ந்தவர்கள்’ என்று விரோசனன் கூறினான்.</p>
<p class="Text"><span class="char-style-override-3">கேசினி கூறினாள்——</span> ‘நாளை அதிகாலையில் சுதன்வா வருவார். அவரைப் பார்த்துவிட்டு, நான் பிறகு தீர்மானிப்பேன்.’ மறுநாள் காலையில் சுதன்வா வந்தார். அவர் அமர்ந்து கொள்வதற்காகத் தன்னுடைய ஆசனத்தின் ஓரத்தை சமிக்ஞை மூலம் விரோசனன் காட்டினான். அவரைத் தொடமாத்திரம் செய்தான். பேசும்போதே அவர்களுக்குள் அந்தணர்கள் உயர்ந்தவர்களா, அரக்கர்கள் உயர்ந்தவர்களா என்னும் விஷயத்தில் விவாதம் ஏற்பட்டது.</p>
<p class="Text">தங்கள் உயிரைப் பணயம் வைத்தனர். தீர்ப்பளிப்பதற்காக விரோசனனுடைய தந்தையான பிரகலாதனையே அமர்த்தினர். இருவரும் பிரகலாதனிடம் வந்து சேர்ந்தனர். ‘நியாயமான தீர்ப்பு அளிக்காதவனுக்கு என்ன தண்டனை கிடைக்கும்?’ என்று பிரகலாதன் சுதன்வாவைக் கேட்டார்.</p>
<p class="Text"><span class="char-style-override-3">அப்போது சுதன்வா கூறினார்——</span> ‘சக்களத்திப் பெண்களுக்கும், சூதாட்டத்தில் தோற்றுப் போன மனிதனுக்கும், பாரத்தைச் சுமந்து கொண்டிருப்பவனுக்கும் என்ன வேதனை ஏற்படுகிறதோ, வெளியே வருவதற்குத் துடிக்கும் கைதிக்கும், வாயிலில் பசியினால் துன்புற்றுப் படுத்திருப்பவனுக்கும் எந்தத் துக்கம் ஏற்படுகிறதோ, அதே மாதிரியான துக்கம் பொய்ச்சாட்சி சொல்பவனுக்கும், அநியாயமான தீர்ப்பைக் கூறுபவனுக்கும் ஏற்படும். சொந்த நலனுக்காகப் பொய் சொல்பவன் தானும் நரகத்திற்குச் செல்வான்; அவனுடைய சந்ததியினரும் நரகத்திற்குச் செல்வார்கள். பொய் பேசுபவர்கள், அடியோடு அழிந்து போவார்கள்.’</p>
<p class="Text"><span class="char-style-override-3">அறநூல்களுக்கேற்ப அமைந்த சுதன்வாவின் பதிலைக் கேட்ட பிரகலாதன் சொன்னார்——</span> ‘விரோசனா! சுதன்வாவின் தந்தையான அங்கிரஸ் என்னைவிட உயர்ந்தவர். அவருடைய தாய் உன் தாயாரைவிடச் சிறந்தவள். அவர் உன்னிலும் உயர்ந்தவர். இந்த விவாதத்தில் நீ சுதன்வாவிடம் தோற்றுப் போய் விட்டாய். உன்னுடைய உயிர் இப்போது சுதன்வாவின் கையில் இருக்கிறது.’</p>
<p class="Text"><span class="char-style-override-3">விரோசனனிடம் இவ்வாறு கூறிவிட்டு, பிரகலாதன் சுதன்வாவிடம் கூறினார்——</span> ‘அந்தணரே! என் மகனுக்கு உயிர்ப்பிச்சை அளிக்குமாறு தங்களைக் கேட்டுக் கொள்கிறேன்.’</p>
<p class="Text"><span class="char-style-override-3">சுதன்வா இவ்வாறு கூறினார்——</span> ‘அரக்கர்களுக்கு அரசனே! தருமத்தின் பக்கமாக நியாயத்தை உணர்த்தினீர்கள். தங்கள் மகனுக்காக ஒருதலைப்பட்சமாகப் பொய் சொல்லவில்லை. இதனால் பெரிதும் மகிழ்ச்சியடைகிறேன். தங்களுக்குப் புத்திர தானம் செய்கிறேன். விரோசனனை விட்டுவிடுகிறேன். இப்போது கேசினியுடன் திருமணத்தைச் செய்து விடுங்கள்’ என்றார்.”</p>
<p class="Text">இச்சரிதத்தின் மூலம் விதுரர் புதல்வர்களிடம் ஒருதலைப்பட்சமாக நடந்து கொள்ளாதிருக்குமாறு திருதராஷ்டிரரை எச்சரித்தார்.</p>
<p class="Text"><span class="char-style-override-3">விதுரரின் இத்தகைய நல்லுரைகளின் இறுதியில் திருதராஷ்டிரர் கூறினார்——</span> “விதுரா! எப்பொழுதும் எனக்கு நல்ல உபதேசத்தைக் கூறிக் கொண்டிருக்கிறாய். நீ கூறும் உபதேசம் சரியானதுதான். நானும்கூட இதைத்தான் சொல்கிறேன்; இவ்விதம் செய்யத்தான் விரும்புகிறேன். பாண்டவர்கள் விஷயத்தில் தருமப்படி எப்படித் தீர்மானிக்க வேண்டுமோ, அப்படியே தீர்மானமும் செய்கிறேன். ஆனால், துரியோதனன் என் முன் வந்த பிறகு எல்லாத் தீர்மானங்களும் மாறிவிடுகின்றன. எது நேர வேண்டுமோ, அது நடந்தே தீரும். என் முயற்சி வெற்றி பெறும் என்று எனக்கு நம்பிக்கை ஏற்படவில்லை. இன்னும் ஏதாவது உபதேசம் செய்ய வேண்டியது எஞ்சியிருந்தால், அதையும் கூறு. நீ கூறும் விஷயங்கள் விசித்திரமாக இருக்கின்றன. கேட்கக் கேட்க இன்னும் கேட்கவே ஆசை ஏற்படுகிறது; திருப்தி ஏற்படவில்லை.”</p>
<p class="Text"><span class="char-style-override-3">பிறகு விதுரர் கூறினார்——</span> “அரசே! இதற்குப் பிறகு கூறவேண்டிய விஷயம் பிரும்மவித்யையைப் பற்றியது.நான் நான்காவது வர்ணப் பெண்ணிற்குப் பிறந்தவன். இதனால் இந்த விஷயத்தை நான் கூறலாகாது. மகரிஷியான சனத்சுஜாதர்தான் இவ்விஷயத்தைப் பற்றிக் கூறக் கூடியவர். ஆகவே, அவரிடமிருந்தே அந்த உபதேசத்தைப் பெற்றுக் கொள்ளுங்கள்.”</p>
<p class="Text"><span class="char-style-override-3">திருதராஷ்டிரர் கூறினார்——</span> “இந்தச் சரீரத்திலிருந்து கொண்டே, அவரைக் காணும் பாக்கியத்தை நான் பெற முடியுமா?” என்றார். விதுரர் சனத்சுஜாதரை மனதில் தியானித்தார். உடனே அவர் அங்கு தோன்றினார். உயர்ந்ததான ஆசனத்தில் அவரை அமர்த்தி, விதிமுறைப்படி அவருக்கு உபசாரம் செய்தார். “திருதராஷ்டிரர் மனதில் ஒரு சந்தேகம் இருக்கிறது. அதைத் தெளிவிப்பதற்கான உரிமை எனக்கில்லை. எல்லாவிதமான <span class="char-style-override-22">‡</span>இரட்டைகளிலிருந்தும் எப்பொழுதும் நிரந்தரமாக விடுபடுவதற்கான உபதேசத்தைச் செய்ய வேண்டும்” என்று விதுரர் அவரை வேண்டினார்.</p>
<p class="Foot-Note"><span class="char-style-override-26">‡</span> இன்பம்—துன்பம், இருட்டு—வெளிச்சம் என்பன ‘துவந்துவங்கள்’ அல்லது ‘இரட்டைகள்’.</p>
<p class="Text">விதுரர் கூறிய வார்த்தைகளை ஆமோதித்தவாறு, திருதராஷ்டிரரும் சனத்சுஜாதரிடம் இறப்பின் ரகசியத்தைப் பற்றி வினவினார். விதுரர் செய்து கொண்ட வேண்டுகோளுக்கு இணங்க சனத்சுஜாதரும் திருதராஷ்டிரருக்குப் பிரும்மஞானம் முழுவதையும் உபதேசம் செய்தார். இறப்பின் ரகசியத்தைப் பற்றியும் கூறினார். மகாபாரதத்தில் உத்யோக பாவத்தில் உள்ள இந்தப் பகுதி மிகவும் சிறப்பு வாய்ந்தது. ஆத்ம சம்பந்தமான விஷயங்களைத் தெரிந்து கொள்ளும் விருப்பம் உள்ளவர்கள் இப்பகுதியைப் படித்தால் மிகவும் பயன் பெறுவார்கள். உரையாடல் நடக்க நடக்க இரவு முழுவதும் கழிந்தது. பொழுது புலர்ந்ததும் தங்களுடைய நித்திய கர்மங்களைச் செய்துவிட்டு, ஸஞ்ஜயன் மூலமாக யுதிஷ்டிரர் அனுப்பிய செய்தியைக் கேட்பதற்காக எல்லோரும் அரச சபைக்குச் சென்றனர்.</p>
<p class="Chapter-End">* * * * *</p>


<p class="Page-Break"> </p>
<p class="Small-Head" id="toc_marker-4-5">( 5 )</p>
<p class="Text">சாதாரணமான தருமம் என்பதும் தருமம்தான். மிகச் சிறந்ததான விசேஷமான தருமம் என்ற ஒன்றும் இருக்கிறது. ‘மிகச்சிறந்த தருமம்’ என்று சொல்லப்படுவது எது? மகாத்மாக்கள் இந்த விஷயத்தைப் பற்றி ஒரே மாதிரியாகச் சொல்லியிருக்கிறார்கள். பகவான் ஸ்ரீகிருஷ்ணனை வழிபடுவது, அவரிடம் அன்புகொள்வது, அவருடைய சந்நிதியில் நின்று ஆனந்தத்தை அடைவது, அவருடைய கிருபைக்குப் பாத்திரமாவது, அவரோடு ஐக்கியமாவது (ஸாயுஜ்யம்) ஆகிய இவைதான் மிகச்சிறந்த தருமம். உண்மையில் தருமத்தின் உண்மையான வடிவம் இதுதான். தருமத்தில் எத்துணைப் பிரிவுகள், உட்பிரிவுகள் வேறு வடிவங்கள், இவற்றின் வர்ணனைகள் வந்துள்ளனவோ, அவையெல்லாம் இந்தப் பரம தருமத்தில் நிறைவு பெறுகின்றன. ஸ்ரீகிருஷ்ண பரமாத்மாவின் தொடர்பு இல்லாவிட்டால், எல்லா தருமங்களும் பூர்ணமடையாமல் இருக்கும். அவை நிலைபெற்று நிற்க முடியாது. மதத்தின் எல்லா அனுஷ்டானங்களையும் செய்தாலும், விசேஷ தருமத்தின் இலட்சியமான பகவத் ப்ராப்தி (பகவானை அடைவது) கிடைக்காவிட்டால், அனுஷ்டானங்களில் குறை இருந்திருக்கும் என்றே சொல்ல வேண்டி வரும். விதுரருடைய வாழ்க்கையில் சாமான்ய தருமமும், விசேஷமான தருமமும் முழுமையாக இருந்தன. அவர் பகவான் ஸ்ரீகிருஷ்ணனுடைய அன்புக்குப் பாத்திரமானவர்; அவருடைய சிறந்த பக்தர்; அவரிடம் எல்லையற்ற அன்பு கொண்டவர்.</p>
<p class="Text">திருதராஷ்டிரருக்கும் துரியோதனனுக்கும் விஷயங்களை எடுத்துக் கூறி விதுரர் நன்றாக விளக்கினார். ஆனால், அவர்கள் அவர் பேசியது எதையும் கேட்கவில்லை. கடைசியில் பாண்டவர்களிடமிருந்து சமாதானச் செய்தியை எடுத்துக் கொண்டு, ஸ்ரீகிருஷ்ணன் வரப் போகிறார் என்ற செய்தி கிட்டியது.</p>
<p class="Text"><span class="char-style-override-3">திருதராஷ்டிரர் விதுரரிடம் கூறினார்——</span> “ஸ்ரீகிருஷ்ணன் வரப் போகிறார். அவரை வரவேற்பதற்காக, நான் பல தேர்களையும் குதிரைகளையும் யானைகளையும் இரத்தினங்களையும் தங்கத்தேர்களையும் கொடுக்கப் போகிறேன். எல்லா மக்களும் அவரை வரவேற்பார்கள். நகரத்தில் எல்லா மக்களும் அவருக்கு மரியாதை செய்வார்கள். அவர் தங்குவதற்காக எல்லாவற்றிலும் சிறந்த இடத்தைக் கொடுக்கப் போகிறேன். நம்மிடமுள்ள மிகச்சிறந்த பொருட்களை அவருக்கு அன்பளிப்பாகக் கொடுக்கப் போகிறேன்.” என்றார்.</p>
<p class="Text"><span class="char-style-override-3">விதுரர் கூறினார்——</span> “அரசே! தாங்கள் சிறந்த அறிவுள்ளவர். எல்லா விஷயங்களையும் தாங்கள் அறிவீர்கள். தங்களிடம் நான் சொல்ல என்ன இருக்கிறது? இப்போது தாங்கள் தந்திரத்தை விட்டுவிடுங்கள்; கபடமற்று எளிமையாகி விடுங்கள். தாங்கள் ஸ்ரீகிருஷ்ணனுக்கு மரியாதை செய்ய விரும்புகிறீர்கள். இது மிகவும் நல்லது. இந்தப் பொருட்கள் கிடக்கட்டும். இந்த அகில உலகமும் அவருக்குச் சொந்தமானது. உண்மையில் அவர்தாம் எல்லாவற்றிற்கும் உரிமை உள்ளவர்.</p>
<p class="Text">நான் சபதம் செய்து இவ்வாறு கூறுகிறேன். தருமம் என்ற நோக்கிலோ, அன்பு என்ற நோக்கிலோ, தாங்கள் இவற்றை அவருக்குத் தர விரும்பவில்லை. அவர் மீது தங்களுடைய மாயாஜாலத்தை (தந்திரத்தை)க் காட்டப் பார்க்கிறீர்கள். இப்பகட்டுப் பொருட்களினால் அவரை வஞ்சிக்க விரும்புகிறீர்கள். பாண்டவர்களுக்கு ஐந்து கிராமங்களைக்கூடத் தங்களால் கொடுக்க முடியவில்லை. பணபலத்தினால் ஸ்ரீகிருஷ்ணனைத் தங்கள் வசமாக்கப் பார்க்கிறீர்கள். பணத்தின் மூலமாகவோ, கபடத்தின் மூலமாகவோ, மாயாஜாலம் புரிந்தோ ஸ்ரீகிருஷ்ணனைப் பாண்டவர்களிடமிருந்து நீங்கள் பிரிக்க முடியாது. ஸ்ரீகிருஷ்ணனுடைய பெருமையை நான் அறிவேன். அவருடைய அன்பு எத்தகையது என்பதையும் அறிவேன். தீர்த்த பாத்திரம், கால் கழுவுதல், நலனை விசாரித்தல் — இவற்றைத் தவிர்த்து, தங்களுடைய வேறு எந்த விஷயத்தையும் அவர் ஏற்றுக்கொள்ள மாட்டார். ஸ்ரீகிருஷ்ணனைத் தாங்கள் மகிழ்விக்க விரும்பினால், அவர் எதன் நிமித்தமாக இங்கே வந்துள்ளாரோ, அந்த நோக்கத்தைப் பூர்த்தி செய்யுங்கள். கௌரவர்களுக்கும் பாண்டவர்களுக்கும் அவர் நன்மையைச் செய்ய விரும்புகிறார். தாங்கள் இந்த விருந்தோம்பலைச் செய்யுங்கள். தாங்கள் தந்தை; பாண்டவர்களும் கௌரவர்களும் தங்களுடைய புதல்வர்கள். ஸ்ரீகிருஷ்ணனை மகிழ்விக்க விரும்பினால், அவருடைய அன்பைப் பெற வேண்டுமானால், தங்களுடைய புதல்வர்களிடம் எப்படி நடந்து கொள்வீர்களோ, அவ்வாறே பாண்டவர்களிடமும் நடந்து கொள்ளுங்கள்.”</p>
<p class="Text">துரியோதனன் ஸ்ரீகிருஷ்ணனை வரவேற்பதற்குத் தன் எதிர்ப்பை வெளியிட்டான். ஆதலால் திருதராஷ்டிரர் தான் விரும்பியபடி வரவேற்பு ஏற்பாடுகளைச் செய்ய முடியவில்லை.</p>
<p class="Text">ஸ்ரீகிருஷ்ணன் வந்தார். துரியோதனனைத் தவிர மற்ற எல்லோரும் அவரை வரவேற்றனர். எல்லோருடனும் ஒன்று கலந்து பேசிவிட்டு, ஸ்ரீகிருஷ்ணன் விதுரருடைய வீட்டிற்குச் சென்றார். மங்களப் பொருட்களைக் கொண்டு விதுரர் ஸ்ரீகிருஷ்ணனை வரவேற்றார். தம்மிடம் இருந்த பொருட்களைக் கொண்டு ஸ்ரீகிருஷ்ணனை உபசரித்தார். அச்சமயம் விதுரருக்கு ஏற்பட்ட மகிழ்ச்சியின் அளவை வார்த்தைகளால் வர்ணித்துக் கூற முடியாது.</p>
<p class="Text"><span class="char-style-override-3">விதுரர், தாமே ஸ்ரீகிருஷ்ணனிடம் இவ்வாறு கூறினார்——</span> “தங்களுடைய தரிசனத்தால் எனக்கு ஏற்பட்டிருக்கும் மகிழ்ச்சியை நான் எப்படிக் கூறுவேன்? தாங்கள் உயிரினங்கள் அனைத்துள்ளும் உறைபவர்.<span class="char-style-override-22">‡</span> தங்களிடமிருந்து எதையும் மறைக்க முடியாது. தாங்களே அறம், பொருள், இன்பம், வீடு எல்லாவற்றிற்கும் இருப்பிடம், மகாத்மாக்கள் தங்களையே வழிபடுகிறார்கள்.”</p>
<p class="Foot-Note-Slok"><span class="char-style-override-23">‡</span> யா மே ப்ரீதி: புஷ்கராக்ஷ த்வத்<span class="char-style-override-24">3</span>த<span class="char-style-override-24">3</span>ர்ஶநஸமுத்<span class="char-style-override-24">3</span>ப<span class="char-style-override-24">4</span>வா ।</p>
<p class="Foot-Note-Slok para-style-override-13">ஸா கிமாக்<span class="char-style-override-24">2</span>யாயதே துப்<span class="char-style-override-24">4</span>யமந்தராத்மாஸி தே<span class="char-style-override-24">3</span>ஹிநாம் ॥</p>
<p class="Text">பாண்டவர்களுடைய நலனைப் பற்றி ஸ்ரீகிருஷ்ணன் விதுரரிடம் விரிவாகக் கூறினார். பிறகு குந்தியிடம் சென்றார். குந்தியிடம் விஷயங்களை விளக்கிக் கூறியபின், ஸ்ரீகிருஷ்ணன் துரியோதனனுடைய மாளிகைக்குச் சென்றார். அங்கே எளிய முறையில் ஸ்ரீகிருஷ்ணனுக்கு வரவேற்பளித்த பின்னர், துரியோதனன் அவரை உணவருந்த அழைத்தான். </p>
<p class="Text"> <span class="char-style-override-3">ஸ்ரீகிருஷ்ணன் மிகவும் தெளிவான வார்த்தைகளாலேயே அவனிடம் இவ்வாறு கூறிவிட்டார்——</span> “சகோதரா! யாரேனும் அன்புடன் உணவருந்த அழைத்தால், அங்கே உணவை ஏற்கலாம். இல்லையெனில், எங்குமே உணவு கிடைக்கவில்லை என்றாலும், ஆபத்தான சமயமாக இருந்தாலும் யாருடைய வீட்டிலும் உணவை ஏற்கலாம். நீயும் எனக்கு அன்புடன் உணவு படைக்க விரும்பவில்லை; நானும் எந்தவிதமான ஆபத்திலும் இல்லை. அப்படியிருக்கும்போது, உன்னுடைய வீட்டில் நான் எவ்வாறு உணவருந்த முடியும்? பாண்டவர்கள் அறவழியில் நடப்பவர்கள்; தரும மார்க்கத்தில் நடப்பவர்கள்; என் ஆத்மாவே ஆவார்கள். அவர்களை வெறுப்பவன் என்னையும் வெறுக்கிறான்.” துரியோதனனிடம் ஸ்ரீகிருஷ்ணன் தெளிவாகக் கூறிவிட்டார்—— “நீங்கள் கொடியவர்கள். நீங்கள் அளிக்கும் அன்னத்தை நான் ஏற்க இயலாது. விதுரர் அளிக்கும் அன்னமே புனிதமானது என்பது என் கருத்து. நான் அவருடைய வீட்டிலேயே உணவு உட்கொள்வேன்.”<span class="char-style-override-22">‡</span> இவ்வளவும் சொல்லிவிட்டு, ஸ்ரீகிருஷ்ணன் விதுரருடைய வீட்டிற்குச் சென்றுவிட்டார்.</p>
<p class="Foot-Note-Slok"><span class="char-style-override-23">‡</span> ஸர்வமேதந்ந போ<span class="char-style-override-24">4</span>க்தவ்யமந்நம் து<span class="char-style-override-24">3</span>ஷ்டாபி<span class="char-style-override-24">4</span>ஸம்ஹிதம் ।</p>
<p class="Foot-Note-Slok para-style-override-13">க்ஷத்துரேகஸ்ய போ<span class="char-style-override-24">4</span>க்தவ்யமிதி மே தீ<span class="char-style-override-24">4</span>யதே மதி: ॥</p>
<p class="Text">‘பக்தமாலா’ முதலிய நூல்களில் இந்நிகழ்ச்சி இவ்வாறு கூறப்படுகிறது. ஸ்ரீகிருஷ்ணன் விதுரருடைய வீட்டை அடைந்தபோது, விதுரர் வீட்டில் இல்லை. விதுரருடைய மனைவி குளித்துக் கொண்டிருந்தாள். ஸ்ரீகிருஷ்ணனுடைய குரல் காதில் பட்டதும், அதே நிலையில் அன்பில் திளைத்தவாறு ஓடி வந்தாள். ஸ்ரீகிருஷ்ணனை ஓர் ஆசனத்தில் அமர்த்திவிட்டு, வாழைப்பழத் தோல்களை ஸ்ரீகிருஷ்ணன் உண்பதற்காகக் கொடுத்தாள். ஸ்ரீகிருஷ்ணன் உண்பதற்குப் பழத்தோல்களைக் கொடுத்துக் கொண்டிருக்கிறோம் என்ற நினைவே இல்லாமல், பக்திப் பெருக்கில் அவள் தோல்களைக் கொடுத்துக் கொண்டிருந்தாள். அவரும் தோல்களைச் சுவைத்துச் சாப்பிட்டுக் கொண்டிருந்தார். வெளியே சென்றிருந்த விதுரர் வீட்டிற்குள் வந்தவுடன் இதைக் கண்டார். தம்முடைய மனைவியை அதட்டினார். பகவானுக்கு வாழைப்பழத்தைக் கொடுத்தார். பிறகு சிறந்ததான உணவைத் தயார் செய்யச் சொல்லி, ஸ்ரீகிருஷ்ணனுக்குப் பரிமாறினார். “அந்தத் தோலில் என்ன சுவை இருந்ததோ, அது இந்த உணவில் இல்லை” என்று ஸ்ரீகிருஷ்ணன் கூறினார். பகவான் நம் அன்பைத்தான் எதிர்பார்க்கிறார். நாம் அளிக்கும் பதார்த்தங்களுக்குச் சிறப்பு ஒன்றும் கிடையாது. இவ்விதமாகவே பல இடங்களில் விதுரர் அளித்த கீரையைப் பற்றியும், அற்பமான பொருளைப் பற்றியுமான விஷயங்கள் வருகின்றன.</p>
<p class="Text">ஸ்ரீகிருஷ்ணன் விதுரர் வீட்டிற்குப் புறப்பட்டபோது, பாட்டனார் பீஷ்மர், துரோணாசார்யர், கிருபாசார்யர் முதலியவர்கள் அவர் பின்னால் தொடர்ந்து வந்து, தங்களுடைய வீட்டிற்கு வருமாறு வேண்டுகோள் விடுத்தனர். தமக்கு உரிய மரியாதை செய்யப்பட்டுவிட்டது என்று கூறி, ஸ்ரீகிருஷ்ணன் அவர்களைத் திருப்பி அனுப்பினார். அவர்கள் சென்ற பிறகு, விதுரர் அன்புடனும் ஆனந்தத்துடனும் பற்பல பொருட்களைக் கொண்டு ஸ்ரீகிருஷ்ணனை உபசரித்தார். புனிதமானதும், நல்ல குணங்களோடு கூடியதும் உண்பதற்கும்—அருந்துவதற்குமான பல பொருட்களை ஸ்ரீகிருஷ்ணனுக்குச் சமர்ப்பித்தார். அந்தப் பொருட்களை முதலில் அந்தணர்களை உண்ணச் செய்துவிட்டுப் பிறகு தம்மைப் பின்தொடர்ந்து வந்தவர்களுடன் ஸ்ரீகிருஷ்ணன் உணவை ஏற்றுக் கொண்டார். இரவில் ஸ்ரீகிருஷ்ணன் விதுரருடைய வீட்டிலேயே தங்கினார். </p>
<p class="Text"><span class="char-style-override-3">விதுரர் ஸ்ரீகிருஷ்ணனிடம் இவ்வாறு கூறினார்——</span> “துரியோதனன் மிகுந்த கர்வம் கொண்டவன்; தருமம் இல்லாதவன். அவனுடைய துராசையும் பொய்யும் மிகவும் அதிகரித்துள்ளன. அவன் பீஷ்மர், துரோணர், கிருபாசார்யர், கர்ணன், அசுவத்தாமா, ஜயத்ரதன் ஆகியவர்களுடைய பலத்தில் நம்பிக்கை கொண்டிருக்கிறான். அவர்களுக்கு நிறைய செல்வத்தை வாரி வழங்குகிறான். ‘இவர்களுடைய உதவியினால் பாண்டவர்கள் வென்று விடலாம்’ என்று துரியோதனன் நினைக்கிறான். கர்ணன் ஒருவனே தனியாக நின்று அகில உலகையும் வென்றுவிட முடியும் என்ற எண்ணம் துரியோதனன் மனதில் ஆழப் பதிந்துவிட்டது.</p>
<p class="Text">சமாதானம் செய்து கொள்ள வேண்டுமென்ற விருப்பம் அவனுடைய மனதில் துளிகூட இல்லை. பாண்டவர்களுக்கு எதுவும் கொடுக்கக் கூடாது என்று அவன் தீர்மானித்து விட்டான். தாங்கள் இங்கே வந்தது வீணான செயல் என்ற கவலை எனக்கு ஏற்பட்டிருக்கிறது. அவனிடம் ‘சொல்வது, சொல்லாதது’ இரண்டுமே ஒன்றுதான். செவிடர்களுக்கு முன்பு பாடுவதைப் போல், அவனுக்கு உபதேசம் செய்வதும் வீணானதுதான். பாவம் செய்வோர் பலர் அங்கே ஒன்றுகூடி இருப்பார்கள். அவர்களுக்கிடையே தாங்கள் செல்வது எனக்கு நல்லதாகப்படவில்லை. அவர்கள் முதியோர்களைப் போற்றியதில்லை. சரீர பலத்தினாலும், செல்வச் செருக்கினாலும் அவர்கள் மதம் கொண்டுள்ளனர். அவர்களிடையே தாங்கள் தனியாகச் செல்வது நல்லதில்லை என்று நான் கருதுகிறேன்.</p>
<p class="Text">தங்களிடம் உள்ள அன்பினால்தான் நான் இவ்வாறு சொல்கிறேன். தங்களுடைய புருவ அசைவினாலேயே தாங்கள் மூவுலகங்களையும் அழிக்கவல்லவர் என்பதை நான் அறிவேன். நான் பாணடவர்களை நேசிக்கிறேன். இருப்பினும் தங்களிடம் அதிகமான அன்பை வைத்திருக்கிறேன். அன்பு, மரியாதை, நல்லெண்ணம் — இவற்றின் காரணமாகவே நான் அதைச் சொல்கிறேன். வேறு என்ன சொல்லட்டும்? தாங்கள் என் உள்ளத்தில் உறையும் பரமாத்மா!”</p>
<p class="Text"><span class="char-style-override-3">பகவான் ஸ்ரீகிருஷ்ணன் கூறினார்——</span> “என் மீது அன்பு கொண்ட நண்பன் என்னிடம் எவ்விதம் அறிவுரை சொல்ல வேண்டுமோ, அவ்வாறே நீ கூறுகிறாய். துரியோதனனை நான் நன்கு அறிவேன். எல்லா க்ஷத்திரியர்களுக்கும் அழிவு ஏற்படவிருக்கிறது. அப்பெரிய அழிவை எப்படித் தடுத்து நிறுத்தலாம்? என்பதற்கு, நம்முடைய பக்கத்திலிருந்து நல்லெண்ணத்துடன் ஒரு முயற்சி செய்யப்பட வேண்டும். இப்பெரிய ஆபத்தினால் மிகப்பெரிய கெடுதலைக் கௌரவர்கள்தான் அனுபவிக்க நேரும். இவ்விஷயத்தை அவர்கள் நன்கு அறிந்தபோதிலும் செருக்கினால் ஒப்புக் கொள்வதில்லை. இவ்விஷயத்தைத் தெரிவிப்பதற்காகவே நான் வந்துள்ளேன். தன்னுடைய நண்பன் ஒருவன் செய்யத்தகாத செயலைச் செய்ய முனையும்போது, அவனுடைய தலைமுடியைப் பிடித்து இழுத்து, அவன் அந்தச் செயலைச் செய்யாமல் தடுக்க வேண்டும். அறநூல்களில் இப்படி சித்தாந்தம் இருக்கிறது.</p>
<p class="Text">விதுரா! மனப்பூர்வமாக நான் விரும்புவது என்னவென்றால், பாண்டவர்கள், கௌரவர்கள் ஆகிய இருவருக்கும் நன்மை ஏற்பட வேண்டும் என்பதுதான். நான் நடுநிலையாக இருந்து இருவருக்கும் நன்மை ஏற்பட வேண்டுமென்று விரும்புகிறேன். துரியோதனனுக்கு நன்மை பயக்கக்கூடிய விஷயத்தை நான் சொல்லுங்கால், அவன் என்னிடம் அவநம்பிக்கை கொண்டால், என்மீது சந்தேகம் கொண்டால் என்ன செய்வது? என் கடமை நிறைவேறினால் மகிழ்ச்சி கொள்வேன்; கடனிலிந்து விடுபட்டவனாகவும் ஆகிவிடுவேன். இருதரப்பினரிடையே சமாதானம் செய்து வைக்க ஸ்ரீகிருஷ்ணன் முயலவில்லை என்று யாரும் குற்றம் சாட்ட முடியாது. அவர்கள் எனக்கு ஏதாவது கெடுதல் செய்ய விரும்பினால், உலகத்திலுள்ள எந்த சக்தியும் என் முன் நிற்க முடியாது என்பதை நிச்சயமாகப் புரிந்து கொள்.” இருவரும் இவ்வாறு பேசிக் கொண்டிருந்தனர்; இரவும் கழிந்தது.</p>
<p class="Text">அன்றாடம் செய்யவேண்டிய கடன்களைச் செய்துவிட்டு, துரியோதனன் முதலியோர் ஸ்ரீகிருஷ்ணனைச் சந்திக்க, விதுரருடைய வீட்டிற்கு வந்தனர். அரசவைக்கு வருமாறு அவர்கள் ஸ்ரீகிருஷ்ணனை வற்புறுத்தினர். பகவான் ஸ்ரீகிருஷ்ணன் அரசவைக்குச் சென்றார். அங்கே சமாதானம் ஏற்படுத்திக் கொள்ள வேண்டுமென்ற தம் எண்ணத்தைக் கூறினார். பரசுராமர், நாரதர், பீஷ்மர் முதலிய அனைவரும் அவரடைய கருத்தை ஆமோதித்தனர். ஒவ்வொருவராக எல்லோரும் துரியோதனனுக்கு அறிவுரை கூறினார்கள். ஆனால், அவன் யாருடைய அறிவுரையையும் கேட்கவில்லை. அதுமட்டுமல்லாமல் ஸ்ரீகிருஷ்ணனைக் கைது செய்யவும் எண்ணினான்.</p>
<p class="Text">விஷயங்களை எடுத்துக் கூறி, திருதராஷ்டிரர் அறிவுரை கூறியதையும் அவன் ஏற்க மறுத்த பின்னர், விதுரர் துரியோதனனைக் கடும் சொற்களால் அதட்டி இவ்வாறு கூறினார்—— “துரியோதனா! நீ ஸ்ரீகிருஷ்ணனுடைய பெருமையை அறியவில்லை. உன்னைப் போன்ற வானரர்களின் தலைவனான த்விவிதனும் ஸ்ரீகிருஷ்ணனைப் பிடிக்க விரும்பினான். பலத்தில் அவன் உன்னைக் காட்டிலும் குறைந்தவன் அல்லன். ஆனால், அவனால் ஒன்றும் செய்ய முடியவில்லை. அவன் கொல்லப்பட்டான்.</p>
<p class="Text">தன்னுடைய முழு படைபலத்துடனும்கூட நரகாசுரன் ஸ்ரீகிருஷ்ணனைப் பிடிக்க முடியவில்லை. ஆயினும், அவன் ஸ்ரீகிருஷ்ணனாலேயே கொல்லப்பட்டான். அவனைக் கொன்றுவிட்டு ஆயிரக்கணக்கான கன்னிகைகளை ஸ்ரீகிருஷ்ணன் காப்பாற்றினார். ‘நிர்மோசனம்’ என்ற பெயர் கொண்ட நகரில் ஸ்ரீகிருஷ்ணன் ஆறாயிரம் அரக்கர்களைக் கைது செய்துவிட்டார். அவர்களால் ஸ்ரீகிருஷ்ணனைப் பிடிக்க முடியவில்லை. குழந்தையாய் இருக்கும்போதே ஸ்ரீகிருஷ்ணன் பூதனை, பகாசுரன், அரிஷ்டாசுரன், தேனுகாசுரன் — இவர்களைக் கொன்றுவிட்டார். பசுக்களைக் காப்பாற்றுவதற்காக ஏழு நாட்கள் வரை கோவர்த்தன மலையைத் தம் சுண்டுவிரலில் தாங்கிப் பிடித்தார். கேசி, சாணூரன், கம்சன், ஜராஸந்தன், தந்தவக்த்ரன், சிசுபாலன், பாணாசுரன் — இவர்களால் ஸ்ரீகிருஷ்ணனின் முன்னால் நிற்கவும் முடியவில்லை. வருணன், அக்னி, இந்திரன் — இவர்கள் இவரிடம் தோற்றுப் போனார்கள். இவர் கண்கூடான விஷ்ணுவே. இவர் பாற்கடலில் பள்ளிகொண்டிருந்தபோது, மது—கைடபன் என்ற அரக்கர்களைக் கொன்றார். தீயவர்களை அழிப்பதற்காக (பூவுலகில் தோன்றி) இவர் பல முறை ஹயக்ரீவன் முதலான அரக்கர்களை மாய்த்துள்ளார். இவர் காரணம், கருவி, செயல் எல்லாவற்றிற்கும் அப்பாற்பட்டவர். செயல்புரிவது, செயலற்று இருப்பது — இவை இரண்டும் இவருடைய வடிவங்களே. இவர் உண்மையான உறுதியுள்ளவர். இவர் எதை விரும்புகிறாரோ, அதுதான் நடக்கும். துரியோதனா! நீ ஸ்ரீகிருஷ்ணனை அவமானப்படுத்த விரும்பினால், தீயில் விழும் விட்டில்பூச்சியைப் போன்றே உன் ஆலோசகர்களுடன்கூட எரிந்து சாம்பலாகி விடுவாய்.”</p>
<p class="Text">இவ்வாறு பகவான் ஸ்ரீகிருஷ்ணனின் பெருமையை விதுரர் எடுத்துப் புகழ்ந்து பேசியபோது, எல்லோரும் பயந்து நடுநடுங்கினர். சிரித்துக் கொண்டே ஸ்ரீகிருஷ்ணனும் தமது விசுவரூபத்தைக் காண்பித்தார். பின்னர் எல்லா ரிஷிகளும் முனிவர்களும் அங்கிருந்து சென்றுவிட்டனர். தம்முடைய ரதத்தில் எறிக் கொண்டு பகவானும் பாண்டவர்களிடம் சென்றார்.</p>
<p class="Text">விதுரர், குந்திதேவியிடம் சென்று தாம் கொண்ட பெரும் கவலையைத் தெரிவித்தார். இனிப் போர் நடப்பதைத் தடுக்க முடியாது என்று கூறினார்—— “அதரும வழியில் செல்லும் அவர்கள், தருமராஜனான யுதிஷ்டிரனை வேறு வழியின்றிப் போரில் ஈடுபடுத்தியுள்ளனர். அதரும வழியில் செல்லும் இவர்கள் தருமத்தோடு போர் புரிந்து ஒருபோதும் வெற்றி பெற முடியாது. இப்போது குரு வம்சத்தார்கள் அழிந்து போவார்கள். இக்கவலையினால் இரவில் எனக்கு உறக்கம் வருவதில்லை; பகலில் மன அமைதி கிடைப்பதில்லை. இது பகவானின் லீலை. எது நடக்கப் போகிறதோ, அது நல்லதாகவே இருக்கும்.” போர் ஏற்படப் போவது உறுதி என்பதை அறிந்த குந்திதேவி, கர்ணனைத் தன் பக்கம் கொண்டு வர முயன்றாள். ஆனால், அவளது முயற்சி வெற்றி பெறவில்லை. இறுதியில் போர் நிகழ்ந்தது. யுத்தத்தில் விதுரர் நடுநிலைமை வகித்தார். எந்த அணியிலும் சேரவில்லை.</p>
<p class="Chapter-End">* * * * *</p>


<p class="Page-Break"> </p>
<p class="Small-Head" id="toc_marker-4-6">( 6 )</p>
<p class="Text">ஸ்ரீகிருஷ்ணனிடம் அன்பு கொள்வது உயர்ந்த தருமமே. அந்த அன்பை அடைவதற்கான வழிகளான சத்சங்கம் (அடியாரிணக்கம்), பஜனை, தவம் முதலியவை உயர்ந்த தருமங்களாகவே கருதப்படும். தருமமயமான வாழ்வில் அதாவது அறவழிப்படி வாழும் வாழ்க்கையில் இவற்றிற்கு முக்கியமான இடம் உண்டு. பகவானுடைய ஸ்வரூபம், குணங்கள், லீலைகள் முதலியவற்றை சத்சங்கம் செய்யும்போது கேட்கிறோம். அவருடைய ஸ்வரூபம், தத்துவம், பெருமை, சக்தி, பெயர், வடிவம், குணங்கள் — இவற்றின் நினைவு பஜனையின் போது ஏற்படுகிறது. தவத்தினால் உடல், மனம் இவற்றிலுள்ள குற்றங்குறைகள் அகற்றப்படுகின்றன. இவ்விதமாக தருமானுஷ்டானம் செய்வதன் மூலமாக பகவானுடைய அன்பை அடைவது, பகவானை அடைவது அல்லது தன்னுடைய வாஸ்தவமான ஸ்வரூபத்தைக் காண்பது முதலியன அடையப் பெறுகின்றன. தருமதேவதை மனிதனாக அவதாரம் எடுக்கும்போது, அதாவது தருமம் ஒரு வடிவம் தாங்கி வரும்போது, இந்த விஷயங்கள் கட்டாயமாக நிகழ்கின்றன. விதுரருடைய வாழ்க்கையில் அந்த எல்லா விஷயங்களும் முழுமையாகக் காணப்படுகின்றன.</p>
<p class="Text">போர் நிகழும்போது விதுரர் அங்கு இருக்கவில்லை என்று ஸ்ரீமத்பாகவதம் கூறுகிறது. சமாதானத்திற்காகச் செய்த பேச்சுக்கள் பலனளிக்கவில்லை. ஸ்ரீகிருஷ்ணன் திரும்பிப் போய்விட்டார். இனிப் போர் நடக்கப் போவது உறுதி என்று தெரிந்து கொண்ட பின்னர் தம் கண்முன்னாலேயே குருகுலம் அழிந்து போவதைப் பார்ப்பது உசிதமன்று என்று விதுரர் நினைத்தார். விதுரர் தம்முடைய உடைமைகள் எல்லாவற்றையும் துறந்துவிட்டு வீட்டை விட்டு வெளியேறி, புனித ஸ்தலங்களுக்கு யாத்திரை செய்ய கிளம்பினார். அவர் எந்த ஆசிரமத்தின் அடையாளங்களையும் அணிந்து கொள்ளவில்லை. சில சமயங்களில் ஓர் ஆசிரமத்தின் தோற்றத்தில் இருப்பார்; சில சமயங்களில் வேறோர் ஆசிரமத்தின் தோற்றம் கொண்டு இருப்பார்; மூன்று வேளைகளிலும் ஆறுகளில் நீராடுவார்; எப்போதும் பகவானைத் தியானித்துக் கொண்டே இருப்பார்; பகவானின் திருப்திக்காகவே நோன்புகளை அனுஷ்டிப்பார். இவ்வாறு புனிதஸ்தலங்களுக்கு யாத்திரை செய்து செய்து வெகுகாலம் கழிந்துவிட்டது. பிரபாஸக்ஷேத்திரத்திற்குப் போய்ச் சேர்ந்தார். மகாபாரத யுத்தத்தின் விளைவு என்ன? என்பது அவருக்கு அங்கே தெரிய வந்தது. அதன் பின்னர் அஸ்தினாபுரத்திற்குப் புறப்பட்டார்.</p>
<p class="Text">யமுனைக் கரையை அடைந்ததும், அங்கே அவருக்கு மகாபாகவதரான உத்தவரின் தரிசனம் கிடைத்தது. உத்தவரிடம் அவர் பல கேள்விகளைக் கேட்டார். பக்தியினால் உள்ளம் நெகிழ்ந்த உத்தவரும் ஸ்ரீகிருஷ்ணனுடைய பிறப்பிலிருந்து தொடங்கி, வடமதுரை யாத்திரை, துவாரகை செல்லுதல், மகாபாரத யுத்தம், யுதிஷ்டிரருடைய அரசாட்சி, அவர் செய்த அசுவமேத யாகம் எல்லாவற்றையும் விரிவாக எடுத்துச் சொன்னார். பகவான் பரமபதத்தை அடைந்த செய்தியை உத்தவர் கூறியதும், விதுரர் மிகவும் வருத்தம் கொண்டார். “நம்மிடையே ஸ்ரீகிருஷ்ணன் வந்தார்; நம்மைச் சந்தித்தார்; நம்முடன் நட்பு கொண்டார். அவர் நம் முன்னிலையில் இருந்ததினாலும், அவருடைய பேச்சுக்களினாலும், அவருடைய கிருபையினாலும், எவ்வளவு பயன் பெற வேண்டுமோ, அவ்வளவு பயனையும் நாம் பெற முடியவில்லை. அவர் ஸ்வதாமத்திற்குச் சென்றுவிட்டார் என்பது எவ்வளவு துக்கம் தரக்கூடிய செய்தி!” என்று கூறினார். </p>
<p class="Text">பகவான் ஞானோபதேசம் செய்த விஷயத்தை உத்தவர் பேச ஆரம்பித்தார். இந்த ஞானத்தை அடைய வேண்டும் என்ற தமது ஆர்வத்தை விதுரர் தெரிவித்தார். அப்போது உத்தவர் சொன்னார்—— “உபதேசம் செய்த சமயத்தில் பகவான் உங்களை நினைத்துக் கொண்டார். அச்சமயத்தில் மைத்ரேய ரிஷியும் அங்கிருந்தார். பகவான் என்னிடம் கூறினார்—— ‘நான் உனக்குக் கூறும் ரகசியமான ஞானோபதேசத்தை மைத்ரேயர் விதுரருக்குக் கூறப் போகிறார்’ என்றார். ஆகையால், பகவான் தமது உபதேசம் மூலம் கூறிய ஞானத்தைப் பெறுவதற்காக, தாங்கள் மைத்ரேய முனிவரிடம் சென்று கேளுங்கள்” என்றார். பகவான் தம்மை நினைவுகூர்ந்ததையும், தமக்கு உபதேசம் செய்யுமாறு மைத்ரேயருக்குக் கட்டளையிட்டதையும் நினைத்து விதுரர் பெருமகிழ்ச்சி கொண்டார். அவருடைய மனம் அன்பினாலும் சிரத்தையினாலும் ஆனந்தத்தாலும் நிறைந்தது. அவர் மைத்ரேய ரிஷியைக் காண, அங்கிருந்து ஹரித்வாரத்திற்குப் பயணம் செய்தார்.</p>
<p class="Text">ஹரித்வாரத்தை அடைந்த விதுரர் மைத்ரேய ரிஷியிடம் சென்றார். அவரை வணங்கி, அவருக்குப் பணிவிடை செய்து கொண்டே பகவான் கூறிய பகவத் சம்பந்தமான ஞானத்தைப் பெற்றுக் கொள்ளத் தொடங்கினார். மைத்ரேயர் விதுரருக்கு உரைத்த நிகழ்ச்சிகளும் வரலாறும் ஸ்ரீமத்பாகவதத்தில் மூன்றாவது—நான்காவது ஸ்கந்தங்களில் காணப்படுகின்றன. தேவஹூதிக்கும் கபிலருக்கும் இடையே நிகழ்ந்த உரையாடல் கூட விதுரருக்குக் கூறப்பட்டது. அவற்றில் பகவத் பக்தி, பகவானுடைய தத்துவ ஞானம், கர்மங்களின் சிக்கலான முடிச்சுகளின் ரகசியங்கள் எவ்வாறு தெளிவாக்கப்படுகின்றன? என்பவை மூலநூலைப் படிப்பதன் மூலம் சிரத்தை கொண்டவர்களுக்குத் தெரிய வரக்கூடும். அவற்றை விரிவாகச் சொன்னாலும், அந்த உபதேசங்களை உள்ளது உள்ளவாறே வர்ணிக்க இயலவே இயலாது.</p>
<p class="Text">விதுரருடைய பல கேள்விகளுக்கும் மைத்ரேயர் சமாதானம் கூறினார். அப்போது இக்கேள்விகளுக்கு முடிவு ஏது? என்று விதுரர் நினைத்தார். இவற்றிற்கு முடிவு என்பதே இருக்க முடியாது. பகவானை அடைவதுதான் எல்லாவற்றின் சாரமும். பகவானை பஜனம் செய்வதில் விதுரர் ஈடுபட்டார். மைத்ரேயருடைய அனுமதி பெற்று அஸ்தினாபுரத்திற்குப் பயணமானார். அவர் என்னவோ தருமத்தின் வடிவமாகவும், ஞானத்தின் வடிவமாகவுமே இருந்தார். அவருக்குத் தெரிந்து கொள்ள வேண்டும் என்ற விருப்பத்திற்கான அவசியம் ஏன் ஏற்பட்டது? மைத்ரேயரிடமிருந்து ஆத்ம ஞானத்தை அடைந்ததும், கேள்விகளுக்கு விளக்கங்கள் அடைந்ததும் உலக நன்மையின் பொருட்டு செய்த ஒரு லீலையே. விதுரர் அஸ்தினாபுரம் போய்ச் சேர்ந்ததும் பாண்டவர்களுக்கும் குடிமக்களுக்கும் மிகுந்த மகிழ்ச்சி ஏற்பட்டது. அவர்கள் விதுரரிடம் தீர்த்தயாத்திரையின் தகவல்களைக் கேட்டனர். விதுரர் பல விஷயங்களை எடுத்துச் சொன்னார். ஸ்ரீகிருஷ்ணன் ஸ்வதர்மம் அடைந்த செய்தியை அவர்களிடம் கூறவில்லை. அப்போது அர்ஜுனன் துவாரகையிலிருந்து திரும்பவில்லை. அதனால், யுதிஷ்டிரருக்குத் துவாரகையில் என்ன நிகழ்ந்தது? என்பது தெரியவில்லை.</p>
<p class="Text">ஸ்ரீகிருஷ்ணன் சென்றுவிட்டார். இந்தச் செய்தியைக் கேட்டால் பாண்டவர்களும் போய் விடுவார்கள். பின்னர் திருதராஷ்டிரரைக் காப்பாற்ற வேண்டும். அவர் தம் வாழ்நாள் முழுவதையும் உலகியலில் உழன்று கழித்துவிட்டார். எஞ்சியுள்ள காலத்தைச் சிறிதளவாவது தவத்தில் கழிக்க வேண்டும்; பகவானை வழிபட வேண்டும். விதுரர், திருதராஷ்டிரருக்கு எல்லா விஷயங்களையும் தெளிவுபடுத்திக் கூறினார். திருதராஷ்டிரர் அவருடைய சொற்களை ஏற்றுக் கொண்டு விதுரருடன் வீட்டிலிருந்து தருமபுத்திரருக்குத் தெரியாமல் வெளிக் கிளம்பினார். காந்தாரியும் அவரைப் பின்பற்றி வெளிக் கிளம்பினாள். மைத்துனருக்கும், அவர் மனைவிக்கும் பணிவிடை செய்யும் பொருட்டு, தருமகுணம் கொண்ட குந்திதேவியும் தன் புதல்வர்களை விடுத்து அவர்களுடன் சென்றாள். அவர்கள் ஸப்தஸரோவருக்கு (இமாலயம்) சென்று பகவானை வழிபடத் தொடங்கினார்கள். அஸ்தினாபுரத்தில் யுதிஷ்டிரர் அவர்களைத் தேடுவதற்கான முயற்சிகளை மேற்கொண்டார்.</p>
<p class="Text">மகாபாரதத்தில் இவ்விஷயம் இவ்வாறு கூறப்பட்டிருக்கிறது. தம் உடன்பிறந்தாருடன் யுதிஷ்டிரர் காட்டிற்குச் சென்று திருதராஷ்டிரரைச் சந்தித்தார். அவரிடம் விதுரருடைய நலனைப் பற்றிக் கேட்டார். அப்போது அவர் கூறினார்—— “மகனே! பரமஞானியாகிய விதுரன் இதே தபோவனத்தில் எங்கேயோ வசிக்கிறான். அவன் உணவு உட்கொள்வதில்லை; காற்றையே உணவாகக் கொண்டிருக்கிறான். அவன் தவத்தினால் வலிவிழந்து இருக்கிறான். அவனைக் காண்பதற்காக மிகச்சிறந்த வித்வான்கள் இக்காட்டிற்கு வருகிறார்கள்.”</p>
<p class="Text">இந்த உரையாடல் நிகழ்ந்தபோதே, ஆசிரமத்திற்கு சிறிது தூரத்திலேயே விதுரர் காணப்பட்டார். அவருடைய உடலில் புழுதி படிந்திருந்தது. ஆசிரமத்தைக் கண்டதும் ஒவ்வொரு அடியாக அவர் பின்நோக்கி நடந்தார். விதுரர் செல்வதைக் கண்ட தருமராஜாவான யுதிஷ்டிரர் அவரைப் பின்பற்றி நடந்தார். விதுரர் சிலசமயம் யுதிஷ்டிரர் கண்களுக்குப் புலப்பட்டார்; சிலசமயங்களில் அவருடைய பார்வைக்கு எட்டவில்லை. விதுரரை விளித்தவாறே யுதிஷ்டிரர் சென்றார். “மகாத்மாவே! தங்களுக்கு இனிய யுதிஷ்டிரன் நான். எனக்குக் காட்சி அளியுங்கள்” என்றார். ஆனால், விதுரர் முன்னால் சென்றவண்ணமே இருந்தார்.</p>
<p class="Text">ஜனசஞ்சாரமற்ற காட்டிற்குச் சென்று, ஒரு மரத்தின் மீது சாய்ந்து கொண்டு விதுரர் நின்றார். அவரருகிற்சென்று யுதிஷ்டிரர் செனன்னார்—— “பெரியவரே! அன்பிற்குரிய யுதிஷ்டிரன் நான். தங்களைத் தரிசிப்பதற்காக இங்கே வந்திருக்கிறேன்.” விதுரர் எதுவும் பேசவில்லை.</p>
<p class="Text">தருமராஜனின் பார்வையில் தமது பார்வையையும், அவருடைய இந்திரியங்களில் தம்முடைய இந்தியங்களையும், அவருடைய பிராணன்களில் தம்முடைய பிராணனையும், அவருடைய  ஆத்மாவில்  தமது  ஆத்மாவையும்  கலக்கச் செய்து ஐக்கியமானார். அவர் தம் ஸ்வரூபத்தில் நிலை பெற்றார். தரும வடிவரான யுதிஷ்டிரர் மட்டுமே எஞ்சி நின்றார். மரத்தில் தாங்கியவாறு விதுரருடைய உடல் நின்று கொண்டிருந்தது. யுதிஷ்டிரர் தம்மிடம் தனிப்பட்ட சக்தி இருப்பதை உணர்ந்தார். விதுரருடைய உடலை எரிப்பதற்காக அவர் சென்று கொண்டிருந்தபோது, ஆகாயத்திலிருந்து ஒரு குரல் (ஆகாசவாணி) கேட்டது—— “விதுரர் (சந்நியாசியின்)  தருமத்தை அடைந்துவிட்டார். அவருடைய சரீரத்தை எரிக்க வேண்டாம். அவர் இறந்ததால் வருந்த வேண்டாம்.” பின்பு யுதிஷ்டிரர் ஆசிரமத்திற்கு வந்தார்.</p>
<p class="Text">விதுரர் அறமே வடிவானவர்; இறுதியில் தருமத்தின் உருவிலேயே லயமடைந்து விட்டார். இவ்விதமாகத் தம் லீலையை நிறைவு செய்தார்.</p>
<p class="Book-End-Line para-style-override-5">தருமமே வெல்லும்!<span></span></p>


<p class="Page-Break"> </p>
<p class="First-End-Page-text" id="toc_marker-5">கடைசி பக்கம்</p>

