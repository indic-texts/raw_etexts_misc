
<p class="First-End-Page-text para-style-override-1" id="toc_marker-1"><span class="char-style-override-1">முதல் பக்கம்</span><span class="char-style-override-2"></span></p>
<p class="Titel-Page---Shri-Hari">॥ ஸ்ரீஹரி: ॥</p>
<p class="Title-Page---Book-Name">சுசீலா — ஓர் உத்தமப் பெண்மணி</p>
<p class="Title-Page---Book-Name-Hindi" xml:lang="hi-IN">आदर्श नारी सुशीला – तमिल</p>
<p class="Title-Page---Tvamev-mata--Hindi">த்வமேவ மாதா ச பிதா த்வமேவ</p>
<p class="Title-Page---Tvamev-mata--Hindi">த்வமேவ ப<span class="char-style-override-3">3</span>ந்து<span class="char-style-override-3">4</span>ஶ்ச ஸகா<span class="char-style-override-3">2</span> த்வமேவ ।</p>
<p class="Title-Page---Tvamev-mata--Hindi">த்வமேவ வித்<span class="char-style-override-3">3</span>யா த்<span class="char-style-override-3">3</span>ரவிணம் த்வமேவ</p>
<p class="Title-Page---Tvamev-mata--Hindi para-style-override-2">த்வமேவ ஸர்வம் மம தே<span class="char-style-override-3">3</span>வதே<span class="char-style-override-3">3</span>வ ॥</p>
<p class="Title-Page---Tvamev-mata---Tamil">ஆருயிர் அன்னையும் நீயே, அருமை தந்தையும் நீயே,</p>
<p class="Title-Page---Tvamev-mata---Tamil">உறவும் சுற்றமும் நீயே, உற்ற நண்பனும் நீயே,</p>
<p class="Title-Page---Tvamev-mata---Tamil">கற்கும் கல்வியும் நீயே, சேர்க்கும் செல்வமும் நீயே,</p>
<p class="Title-Page---Tvamev-mata---Tamil para-style-override-3">அனைத்தும் ஆன எந்தன் ஆதிதேவனும் நீயே!</p>
<p class="Title-Page---Sub-heading"><span class="char-style-override-4">ஆக்கியோர்</span></p>
<p class="Title-Page---Author-Name">மேன்மைமிகு ஸ்ரீஜயதயால்ஜீ கோயந்தகா</p>
<p class="Title-Page---Gita-Seva-Trust para-style-override-4" xml:lang="hi-IN">கீதா சேவா டிரஸ்ட்<span></span></p>


<p class="Page-Break para-style-override-2">॥ ஸ்ரீஹரி: ॥</p>
<p class="Heading" id="toc_marker-2">தேவநாகரி எழுத்துக்கள்</p>
<p class="Small-Title para-style-override-5"><span class="char-style-override-5">(சில குறிப்புகள்)</span></p>
<p class="Text para-style-override-6">ஒரு மொழியின் சொல்லை இன்னொரு மொழியின் எழுத்துக்களால் எழுதுவதை எழுத்துப்பெயர்ப்பு <span class="char-style-override-6">(Transliteration)</span> என்று அழைக்கிறோம். ஒரு மொழியிலுள்ள சொல்லின் பொருளை மற்றொரு மொழியில் கூறுவதை மொழிபெயர்ப்பு <span class="char-style-override-6">(Translation)</span> என்று அழைக்கிறோம்.</p>
<p class="Text">சம்ஸ்கிருதச் சொற்களைப் பிழையின்றி உச்சரிக்க, முறையாக சம்ஸ்கிருதம் கற்றவர்களிடமிருந்து அறிந்துகொள்ள முயற்சிக்க வேண்டும். ஆங்கில எழுத்துக்களின் துணைகொண்டு <span class="char-style-override-5">2, 3, 4</span> என்னும் குறியீடுகளுடன் சம்ஸ்கிருத எழுத்துக்களுக்கு நிகரான தமிழ் ஒலி வடிவங்கள் இங்கு தரப்பட்டுள்ளன.</p>
<p class="Shlok para-style-override-7"><span class="char-style-override-7">अ</span><span class="char-style-override-8"> </span><span class="char-style-override-9">அ</span><span class="char-style-override-10">, </span><span class="char-style-override-7">आ</span><span class="char-style-override-8"> </span><span class="char-style-override-9">ஆ</span><span class="char-style-override-10">, </span><span class="char-style-override-7">इ</span><span class="char-style-override-8"> </span><span class="char-style-override-9">இ</span><span class="char-style-override-10">, </span><span class="char-style-override-7">ई</span><span class="char-style-override-8"> </span><span class="char-style-override-9">ஈ</span><span class="char-style-override-10">, </span><span class="char-style-override-7">उ</span><span class="char-style-override-8"> </span><span class="char-style-override-9">உ</span><span class="char-style-override-10">, </span><span class="char-style-override-7">ऊ</span><span class="char-style-override-8"> </span><span class="char-style-override-9">ஊ</span><span class="char-style-override-10">, </span><span class="char-style-override-7">ऋ</span><span class="char-style-override-8"> </span><span class="char-style-override-9">ரி</span><span class="char-style-override-10">, </span><span class="char-style-override-7">ॠ</span><span class="char-style-override-8"> </span><span class="char-style-override-9">ரீ</span><span class="char-style-override-10">, </span><span class="char-style-override-7">ऌ</span><span class="char-style-override-8"> </span><span class="char-style-override-9">ல்ரு</span><span class="char-style-override-11">॒</span><span class="char-style-override-10">, </span><span class="char-style-override-7">ए</span><span class="char-style-override-8"> </span><span class="char-style-override-9">ஏ</span><span class="char-style-override-10">, </span><span class="char-style-override-7">ऐ</span><span class="char-style-override-8"> </span><span class="char-style-override-9">ஐ</span><span class="char-style-override-10">, </span><span class="char-style-override-7">ओ</span><span class="char-style-override-8"> </span><span class="char-style-override-9">ஓ</span><span class="char-style-override-10">, </span><span class="char-style-override-7">औ</span><span class="char-style-override-8"> </span><span class="char-style-override-9">ஔ</span><span class="char-style-override-12"></span></p>
<p class="Shlok para-style-override-7"><span class="char-style-override-7">क</span><span class="char-style-override-8"> </span><span class="char-style-override-9">க</span><span class="char-style-override-13">(ka)</span><span class="char-style-override-10">, </span><span class="char-style-override-7">ख</span><span class="char-style-override-8"> </span><span class="char-style-override-9">க</span><span class="char-style-override-14">2</span><span class="char-style-override-13">(kka)</span><span class="char-style-override-10">, </span><span class="char-style-override-7">ग</span><span class="char-style-override-8"> </span><span class="char-style-override-9">க</span><span class="char-style-override-14">3</span><span class="char-style-override-13">(ga)</span><span class="char-style-override-10">, </span><span class="char-style-override-7">घ</span><span class="char-style-override-8"> </span><span class="char-style-override-9">க</span><span class="char-style-override-14">4</span><span class="char-style-override-13">(gha)</span><span class="char-style-override-10">, </span><span class="char-style-override-7">ङ</span><span class="char-style-override-8"> </span><span class="char-style-override-9">ங</span><span class="char-style-override-10">, </span><span class="char-style-override-7">च</span><span class="char-style-override-8"> </span><span class="char-style-override-9">ச</span><span class="char-style-override-13">(ca)</span><span class="char-style-override-10">, </span><span class="char-style-override-7">छ</span><span class="char-style-override-8"> </span><span class="char-style-override-9">ச</span><span class="char-style-override-14">2</span><span class="char-style-override-13">(cha)</span><span class="char-style-override-10">, </span><span class="char-style-override-7">ज</span><span class="char-style-override-8"> </span><span class="char-style-override-9">ஜ</span><span class="char-style-override-13">(ja)</span><span class="char-style-override-10">, </span><span class="char-style-override-7">झ</span><span class="char-style-override-8"> </span><span class="char-style-override-9">ஜ</span><span class="char-style-override-11">॒</span><span class="char-style-override-13">(jha)</span><span class="char-style-override-10">, </span><span class="char-style-override-7">ञ</span><span class="char-style-override-8"> </span><span class="char-style-override-9">ஞ</span><span class="char-style-override-10">, </span><span class="char-style-override-7">ट</span><span class="char-style-override-8"> </span><span class="char-style-override-9">ட</span><span class="char-style-override-13">(ta)</span><span class="char-style-override-10">, </span><span class="char-style-override-7">ठ</span><span class="char-style-override-8"> </span><span class="char-style-override-9">ட</span><span class="char-style-override-14">2</span><span class="char-style-override-13">(tta)</span><span class="char-style-override-10">, </span><span class="char-style-override-7">ड</span><span class="char-style-override-8"> </span><span class="char-style-override-9">ட</span><span class="char-style-override-14">3</span><span class="char-style-override-13">(da)</span><span class="char-style-override-10">, </span><span class="char-style-override-7">ढ</span><span class="char-style-override-8"> </span><span class="char-style-override-9">ட</span><span class="char-style-override-14">4</span><span class="char-style-override-13">(dda)</span><span class="char-style-override-10">, </span><span class="char-style-override-7">ण</span><span class="char-style-override-8"> </span><span class="char-style-override-9">ண</span><span class="char-style-override-10">, </span><span class="char-style-override-7">त</span><span class="char-style-override-8"> </span><span class="char-style-override-9">த</span><span class="char-style-override-13">(tha)</span><span class="char-style-override-10">, </span><span class="char-style-override-7">थ</span><span class="char-style-override-8"> </span><span class="char-style-override-9">த</span><span class="char-style-override-14">2</span><span class="char-style-override-13">(thha)</span><span class="char-style-override-10">,</span><span class="char-style-override-12"> </span><span class="char-style-override-7">द</span><span class="char-style-override-8"> </span><span class="char-style-override-9">த</span><span class="char-style-override-14">3</span><span class="char-style-override-13">(dha)</span><span class="char-style-override-10">, </span><span class="char-style-override-7">ध</span><span class="char-style-override-8"> </span><span class="char-style-override-9">த</span><span class="char-style-override-14">4</span><span class="char-style-override-13">(dhha)</span><span class="char-style-override-10">, </span><span class="char-style-override-7">न</span><span class="char-style-override-8"> </span><span class="char-style-override-9">ந</span><span class="char-style-override-15"> </span><span class="char-style-override-9">(ன)</span><span class="char-style-override-10">, </span><span class="char-style-override-7">प</span><span class="char-style-override-8"> </span><span class="char-style-override-9">ப</span><span class="char-style-override-13">(pa)</span><span class="char-style-override-10">, </span><span class="char-style-override-7">फ</span><span class="char-style-override-8"> </span><span class="char-style-override-9">ப</span><span class="char-style-override-14">2</span><span class="char-style-override-13">(pha)</span><span class="char-style-override-10">, </span><span class="char-style-override-7">ब</span><span class="char-style-override-8"> </span><span class="char-style-override-9">ப</span><span class="char-style-override-14">3</span><span class="char-style-override-13">(ba)</span><span class="char-style-override-10">, </span><span class="char-style-override-7">भ</span><span class="char-style-override-8"> </span><span class="char-style-override-9">ப</span><span class="char-style-override-14">4</span><span class="char-style-override-13">(bha)</span><span class="char-style-override-10">, </span><span class="char-style-override-7">म</span><span class="char-style-override-8"> </span><span class="char-style-override-9">ம</span><span class="char-style-override-10">, </span><span class="char-style-override-7">य</span><span class="char-style-override-8"> </span><span class="char-style-override-9">ய</span><span class="char-style-override-10">, </span><span class="char-style-override-7">र</span><span class="char-style-override-8"> </span><span class="char-style-override-9">ர</span><span class="char-style-override-10">, </span><span class="char-style-override-7">ल</span><span class="char-style-override-8"> </span><span class="char-style-override-9">ல</span><span class="char-style-override-10">, </span><span class="char-style-override-7">व</span><span class="char-style-override-8"> </span><span class="char-style-override-9">வ</span><span class="char-style-override-12"></span></p>
<p class="Shlok para-style-override-8"><span class="char-style-override-7">स</span><span class="char-style-override-8"> </span><span class="char-style-override-9">ஸ</span><span class="char-style-override-13">(sa)</span><span class="char-style-override-10">, </span><span class="char-style-override-7">ष</span><span class="char-style-override-8"> </span><span class="char-style-override-9">ஷ</span><span class="char-style-override-13">(sha)</span><span class="char-style-override-10">, </span><span class="char-style-override-7">क्ष</span><span class="char-style-override-8"> </span><span class="char-style-override-9">க்ஷ</span><span class="char-style-override-13">(ksha)</span><span class="char-style-override-10">, </span><span class="char-style-override-7">ह</span><span class="char-style-override-8"> </span><span class="char-style-override-9">ஹ</span><span class="char-style-override-13">(ha)</span><span class="char-style-override-10">, </span><span class="char-style-override-7">श</span><span class="char-style-override-8"> </span><span class="char-style-override-9">ஶ</span><span class="char-style-override-13">(sa)</span><span class="char-style-override-10">, </span><span class="char-style-override-7">ज्ञ</span><span class="char-style-override-8"> </span><span class="char-style-override-9">ஜ்ஞ</span><span class="char-style-override-13">(gna)</span><span class="char-style-override-10">, </span><span class="char-style-override-7">ऋ</span><span class="char-style-override-8"> </span><span class="char-style-override-9">ரு</span><span class="char-style-override-11">॒</span><span class="char-style-override-13">(</span><span class="char-style-override-16">r</span><span class="char-style-override-13">i)</span><span class="char-style-override-17"> </span></p>
<p class="Text para-style-override-6"><span class="char-style-override-18">‘</span><span class="char-style-override-19">श</span><span class="char-style-override-18">’</span> என்ற எழுத்து <span class="char-style-override-20">‘</span><span class="char-style-override-21">ஶ</span><span class="char-style-override-20">’</span> என்று எழுத்துப்பெயர்ப்பு செய்யப்பட்டுள்ளது. இந்த <span class="char-style-override-20">‘</span><span class="char-style-override-21">ஶ</span><span class="char-style-override-20">’</span> என்னும் எழுத்து <span class="char-style-override-20">‘</span><span class="char-style-override-21">பிசகு</span><span class="char-style-override-20">’</span><span class="char-style-override-5">, </span><span class="char-style-override-20">‘</span><span class="char-style-override-21">கசடு</span><span class="char-style-override-20">’</span> என்னும் சொற்களில் வரும் <span class="char-style-override-20">‘</span><span class="char-style-override-21">ச</span><span class="char-style-override-20">’</span>வைப் போன்று ஒலிக்கும்.</p>
<p class="Text para-style-override-6">சம்ஸ்கிருத—தமிழ் எழுத்துப்பெயர்ப்பில் <span class="char-style-override-6">(Transliteration)</span><span class="char-style-override-5"> </span>கொடுத்துள்ள எழுத்துக்கள் எழுத்துப்பெயர்ப்பில் மட்டும் பயன்படுத்தப்பட்டுள்ளன. மொழிபெயர்ப்பில் வழக்கத்திலுள்ள தமிழ் எழுத்துக்களே பயன்படுத்தப்பட்டுள்ளன. உதாரணமாக <span class="char-style-override-18">‘</span><span class="char-style-override-19">सुखं</span><span class="char-style-override-18">’</span> என்ற சொல் எழுத்துப்பெயர்ப்பில் <span class="char-style-override-20">‘</span><span class="char-style-override-21">ஸுக</span><span class="char-style-override-22">2</span><span class="char-style-override-21">ம்</span><span class="char-style-override-20">’</span> என்றும், மொழிபெயர்ப்பில் <span class="char-style-override-20">‘</span><span class="char-style-override-21">சுகம்</span><span class="char-style-override-20">’</span> என்றும் எழுதப்பட்டுள்ளது.</p>
<p class="Text para-style-override-6">சம்ஸ்கிருதத்தில் உள்ள உயிரெழுத்தான <span class="char-style-override-18">‘</span><span class="char-style-override-19">ऋ</span><span class="char-style-override-18">’</span> என்பது உயிரெழுத்தாக வரும்பொழுது <span class="char-style-override-20">‘</span><span class="char-style-override-21">ரி</span><span class="char-style-override-20">’</span> என்றும், உயிர்மெய்யெழுத்தாக வரும்பொழுது <span class="char-style-override-20">‘</span><span class="char-style-override-21">ரு</span><span class="char-style-override-20">॒’</span> என்றும் உச்சரிக்கப்படுகிறது. <span class="char-style-override-21">(உ–ம்.:</span><span class="char-style-override-23">—</span><span class="char-style-override-21"> </span><span class="char-style-override-19">ऋषि</span><span class="char-style-override-21"> </span><span class="char-style-override-23">—</span><span class="char-style-override-21"> ரிஷி, </span><span class="char-style-override-19">कृत्वा</span><span class="char-style-override-21"> </span><span class="char-style-override-23">—</span><span class="char-style-override-21"> க்ரு</span><span class="char-style-override-20">॒</span><span class="char-style-override-21">த்வா)</span> இந்த <span class="char-style-override-20">‘</span><span class="char-style-override-21">ரு</span><span class="char-style-override-20">॒’</span> என்னும் எழுத்து <span class="char-style-override-20">‘</span><span class="char-style-override-21">எருது</span><span class="char-style-override-20">’</span><span class="char-style-override-21">, </span><span class="char-style-override-20">‘</span><span class="char-style-override-21">விருது</span><span class="char-style-override-20">’</span> என்னும் சொற்களில் வரும் <span class="char-style-override-20">‘</span><span class="char-style-override-21">ரு</span><span class="char-style-override-20">’</span>வைப் போன்று ஒலிக்கும்.</p>
<p class="Text para-style-override-6"><span class="char-style-override-18">‘</span><span class="char-style-override-19">ञ</span><span class="char-style-override-18">’</span> என்ற எழுத்து <span class="char-style-override-6">‘</span><span class="char-style-override-5">ஞ</span><span class="char-style-override-6">’</span> என்றும், <span class="char-style-override-18">‘</span><span class="char-style-override-19">ज्ञ</span><span class="char-style-override-18">’</span> என்ற கூட்டெழுத்து <span class="char-style-override-6">‘</span><span class="char-style-override-5">ஜ்ஞ</span><span class="char-style-override-6">’</span> என்றும் எழுத்துப்பெயர்ப்பு செய்யப்பட்டுள்ளன. <span class="char-style-override-18">‘</span><span class="char-style-override-19">ज्ञ</span><span class="char-style-override-18">’</span> என்ற எழுத்தில் துவங்கும் சொற்களில்லை.</p>
<p class="Text para-style-override-6">ஒரு சொல்லிற்கு மேல் இருக்கின்ற புள்ளியானது <span class="char-style-override-6">‘</span><span class="char-style-override-5">ம்</span><span class="char-style-override-6">’</span> என்னும் எழுத்தைக் குறிக்கிறது. <span class="char-style-override-21">(உ–ம்.:</span><span class="char-style-override-23">—</span><span class="char-style-override-21"> </span><span class="char-style-override-18">‘</span><span class="char-style-override-19">सुखं</span><span class="char-style-override-18">’</span><span class="char-style-override-20"> </span><span class="char-style-override-23">—</span><span class="char-style-override-21"> ஸுகம்)</span><span class="char-style-override-5">.</span></p>
<p class="Text para-style-override-6">ஒரு சொல்லின் இறுதியில் மேலும் கீழும் வருகின்ற இரு புள்ளிகள் <span class="char-style-override-18">(:)</span> <span class="char-style-override-5">‘விஸர்கம்’</span> என்று அழைக்கப்படுகிறது. இதன் உச்சரிப்பு, இதற்கு முன் வரும் எழுத்தைப் பொறுத்து அமையும். உதாரணம் பின்வருமாறு:—</p>
<p class="Shlok para-style-override-9"><span class="char-style-override-24">भवन्तः</span><span class="char-style-override-25"> — ப</span><span class="char-style-override-26">4</span><span class="char-style-override-25">வந்த: — ப</span><span class="char-style-override-26">4</span><span class="char-style-override-25">வந்தஹ</span></p>
<p class="Shlok para-style-override-9"><span class="char-style-override-24">स्थितिः</span><span class="char-style-override-25"> — ஸ்தி</span><span class="char-style-override-14">2</span><span class="char-style-override-25">தி: — ஸ்தி</span><span class="char-style-override-14">2</span><span class="char-style-override-25">திஹி</span></p>
<p class="Shlok para-style-override-9"><span class="char-style-override-24">प्रभुः</span><span class="char-style-override-25"> — ப்ரபு</span><span class="char-style-override-26">4</span><span class="char-style-override-25">: — ப்ரபு</span><span class="char-style-override-26">4</span><span class="char-style-override-25">ஹு</span></p>
<p class="Shlok para-style-override-9"><span class="char-style-override-24">गुणौः</span><span class="char-style-override-25"> — கு</span><span class="char-style-override-26">3</span><span class="char-style-override-25">ணை: — கு</span><span class="char-style-override-26">3</span><span class="char-style-override-25">ணைஹி</span></p>
<p class="Shlok para-style-override-10"><span class="char-style-override-24">भ्रुवोः</span><span class="char-style-override-25"> — ப்</span><span class="char-style-override-26">4</span><span class="char-style-override-25">ருவோ: — ப்</span><span class="char-style-override-26">4</span><span class="char-style-override-25">ருவோஹோ</span><span class="char-style-override-27"></span></p>
<p class="Text para-style-override-11">சம்ஸ்கிருதச் சுலோகங்களில் சில இடங்களில் <span class="char-style-override-18">‘</span><span class="char-style-override-19">ऽ</span><span class="char-style-override-18">’</span> அல்லது <span class="char-style-override-18">‘</span><span class="char-style-override-19">ऽऽ</span><span class="char-style-override-18">’</span> என்னும் குறியீடுகளைக் காணலாம். இதற்கு <span class="char-style-override-20">‘</span><span class="char-style-override-21">அவக்</span><span class="char-style-override-22">3</span><span class="char-style-override-21">ரஹம்</span><span class="char-style-override-20">’</span> என்று பெயர். இந்த இடங்களில் முறையே <span class="char-style-override-20">‘</span><span class="char-style-override-21">அ</span><span class="char-style-override-20">’</span><span class="char-style-override-21">, </span><span class="char-style-override-20">‘</span><span class="char-style-override-21">ஆ</span><span class="char-style-override-20">’</span> என்னும் எழுத்துக்கள் தொக்கி நிற்கின்றன என்று பொருள் கொள்க.<span></span></p>


<p class="Page-Break">॥ ஓம் ஸ்ரீபரமாத்மநே நம: ॥</p>
<p class="Heading" id="toc_marker-3">சுசீலா — ஓர் உத்தமப் பெண்மணி</p>
<p class="Small-Title"><span class="char-style-override-28">(படிப்பினை நல்கும் கதை)</span></p>
<p class="Small-Head">( 1 )</p>
<p class="Text">ஆத்ம நலனுக்காகத் தெய்வ சம்பத்தை (தெய்வீக குணங்களை) மேற்கொள்ள வேண்டும் என்று ஸ்ரீமத்பகவத்கீதையில் சொல்லப்பட்டிருக்கிறது (கீதை 16/5). எனவே, ஆன்மீக மேன்மை நாடுபவன் தெய்வ சம்பத்தில் வருகிற நற்குணங்களையும் ஆசாரங்களையும் அமுதம் போன்றவையாக எண்ணி, அவற்றைக் கைக்கொள்ள வேண்டும். பகவத்கீதையின் பதினாறாவது அத்தியாயத்தின் தொடக்கத்தில் மூன்று சுலோகங்களில் பகவான் சத்குண—சதாசரத்தின் சாரமாக தெய்வ சம்பத்தினுடைய இருபத்தாறு லட்சணங்களையும் எடுத்துக் கூறியிருக்கிறார்——</p>
<p class="Shlok">அப<span class="char-style-override-14">4</span>யம் ஸத்த்வஸம்ஶுத்<span class="char-style-override-14">3</span>தி<span class="char-style-override-14">4</span>ர்—</p>
<p class="Shlok">ஜ்ஞாநயோக<span class="char-style-override-14">3</span>வ்யவஸ்தி<span class="char-style-override-14">2</span>தி: ।</p>
<p class="Shlok">தா<span class="char-style-override-14">3</span>நம் த<span class="char-style-override-14">3</span>மஶ்ச யஜ்ஞஶ்ச</p>
<p class="Shlok">ஸ்வாத்<span class="char-style-override-14">4</span>யாயஸ்தப ஆர்ஜவம் ॥</p>
<p class="Shlok">அஹிம்ஸா ஸத்யமக்ரோத<span class="char-style-override-14">4</span>ஸ்—</p>
<p class="Shlok">த்யாக<span class="char-style-override-14">3</span>: ஶாந்திரபைஶுநம் ।</p>
<p class="Shlok">த<span class="char-style-override-14">3</span>யா பூ<span class="char-style-override-14">4</span>தேஷ்வலோலுப்த்வம்</p>
<p class="Shlok">மார்த<span class="char-style-override-14">3</span>வம் ஹ்ரீரசாபலம் ॥</p>
<p class="Shlok">தேஜ: க்ஷமா த்<span class="char-style-override-14">4</span>ரு॒தி: ஶௌசம்</p>
<p class="Shlok">அத்<span class="char-style-override-14">3</span>ரோஹோ நாதிமாநிதா ।</p>
<p class="Shlok">ப<span class="char-style-override-14">4</span>வந்தி ஸம்பத<span class="char-style-override-14">3</span>ம் தை<span class="char-style-override-14">3</span>வீம்</p>
<p class="Shlok">அபி<span class="char-style-override-14">4</span>ஜாதஸ்ய பா<span class="char-style-override-14">4</span>ரத ॥</p>
<p class="Shlok para-style-override-12">— ஸ்ரீமத் பகவத்கீதை 16/1—3</p>
<p class="Text para-style-override-13"><span class="char-style-override-5">1. அப</span><span class="char-style-override-29">4</span><span class="char-style-override-5">யம் —</span> முற்றிலும் அச்சம் நீங்கியவனாக இருத்தல்,</p>
<p class="Text para-style-override-13"><span class="char-style-override-5">2. ஸத்த்வஸம்ஶுத்</span><span class="char-style-override-29">3</span><span class="char-style-override-5">தி</span><span class="char-style-override-29">4</span><span class="char-style-override-5">: —</span> அந்தக்கரணம் முற்றிலும் தூய்மை பெற்றிருத்தல்,</p>
<p class="Text para-style-override-13"><span class="char-style-override-5">3. ஜ்ஞாநயோக</span><span class="char-style-override-29">3</span><span class="char-style-override-5">வ்யவஸ்தி</span><span class="char-style-override-29">2</span><span class="char-style-override-5">தி: —</span> தத்துவ ஞானம் பெறுவதற்காகத் தியான யோகத்தில் இடையறாது உறுதியாக நிலைபெற்றிருத்தல்,</p>
<p class="Text para-style-override-13"><span class="char-style-override-5">4. தா</span><span class="char-style-override-29">3</span><span class="char-style-override-5">நம் —</span> சாத்விகமான தானம்,</p>
<p class="Text para-style-override-13"><span class="char-style-override-5">5. த</span><span class="char-style-override-29">3</span><span class="char-style-override-5">ம: —</span> புலனடக்கம்,</p>
<p class="Text para-style-override-13"><span class="char-style-override-5">6. யஜ்ஞ: —</span> பகவான்—தேவர்கள்—பெரியோர்களுக்குப் பூஜை, அக்னிஹோத்திரம் முதலிய நற்கர்மங்களைக் கடைப்பிடித்தல்,</p>
<p class="Text para-style-override-13"><span class="char-style-override-5">7. ஸ்வாத்</span><span class="char-style-override-29">4</span><span class="char-style-override-5">யாய: —</span> வேதங்களையும் சாஸ்திரங்களையும் கற்றல், கற்பித்தல் மற்றும் பகவானுடைய நாம—குண கீர்த்தனம் செய்தல்,</p>
<p class="Text para-style-override-13"><span class="char-style-override-5">8. தப: —</span> ஸ்வதர்மத்தைக் கடைப்பிடிப்பதில் ஏற்படும் துன்பங்களைப் பொறுத்தல்,</p>
<p class="Text para-style-override-13"><span class="char-style-override-5">9. ஆர்ஜவம் —</span> உடல்—புலன்களுடன் கூடிய அந்தக்கரணங்களின் நேர்மை,</p>
<p class="Text para-style-override-13"><span class="char-style-override-5">10. அஹிம்ஸா —</span> மனம், சொல், உடல் — இவற்றால் எவருக்கும் எந்தவிதமான தீங்கும் இழையாமை,</p>
<p class="Text para-style-override-13"><span class="char-style-override-5">11. ஸத்யம் —</span> உள்ளம் அறிந்த உண்மையை இனிமையாக எடுத்துரைத்தல்,</p>
<p class="Text para-style-override-13"><span class="char-style-override-5">12. அக்ரோத</span><span class="char-style-override-29">4</span><span class="char-style-override-5">: —</span> தனக்குத் தீங்கிழைத்தவரிடமும் கூடக் கோபமின்மை,</p>
<p class="Text para-style-override-13"><span class="char-style-override-5">1</span><span class="char-style-override-5">3. த்யாக</span><span class="char-style-override-29">3</span><span class="char-style-override-5">: —</span> கர்மங்களைச் செய்வதில் ‘நான் கர்த்தா’ என்ற அபிமானமின்மை,</p>
<p class="Text para-style-override-13"><span class="char-style-override-5">14. ஶாந்தி: —</span> மனத்தின் ஓய்வு அதாவது மனம் அலையாமல் அமைதியாக இருத்தல்,</p>
<p class="Text para-style-override-13"><span class="char-style-override-5">15. அபைஶுநம் —</span> ஒருவரையும் குறை—பழி கூறாமை,</p>
<p class="Text para-style-override-13"><span class="char-style-override-5">16. பூ</span><span class="char-style-override-29">4</span><span class="char-style-override-5">தேஷு த</span><span class="char-style-override-29">3</span><span class="char-style-override-5">யா —</span> உயிரினங்களிடத்தில் காரணமின்றிக்	காட்டும் பரிவு,</p>
<p class="Text para-style-override-13"><span class="char-style-override-5">17. அலோலுப்த்வம் —</span> புலன்களில் நுகர்பொருள் வந்து சேர்ந்தாலும் அவற்றில் பற்றின்றி இருத்தல்,</p>
<p class="Text para-style-override-13"><span class="char-style-override-5">18. மார்த</span><span class="char-style-override-29">3</span><span class="char-style-override-5">வம் —</span> மென்மை,</p>
<p class="Text para-style-override-13"><span class="char-style-override-5">19. ஹ்ரீ: —</span> உலகியல், அறநெறி — இவற்றிற்குப் புறம்பான செயல்களில் வெட்கம்,</p>
<p class="Text para-style-override-13"><span class="char-style-override-5">20. அசாபலம் —</span> வீணான செயல்களைப் புரியாதிருத்தல்,</p>
<p class="Text para-style-override-13"><span class="char-style-override-5">21. தேஜ: —</span> பொலிவு,</p>
<p class="Text para-style-override-13"><span class="char-style-override-5">22. க்ஷமா —</span> பொறுமை,</p>
<p class="Text para-style-override-13"><span class="char-style-override-5">23. த்</span><span class="char-style-override-29">4</span><span class="char-style-override-5">ரு॒தி: —</span> உறுதி (தாரணாசக்தி),</p>
<p class="Text para-style-override-13"><span class="char-style-override-5">24. ஶௌசம் —</span> புறத்தூய்மை,</p>
<p class="Text para-style-override-13"><span class="char-style-override-5">25. அத்</span><span class="char-style-override-29">3</span><span class="char-style-override-5">ரோஹ: —</span> எவரிடமும் பகைமை பாராட்டாமை,</p>
<p class="Text"><span class="char-style-override-5">26. நாதிமாநிதா —</span> தான் மதிக்கத்தக்கவன் என்று செருக்குக் கொள்ளாமை.</p>
<p class="Text para-style-override-2">ஹே அர்ஜுனா! இவையெல்லாம் தெய்வ சம்பத்தோடு பிறக்கும் மனிதனின் லட்சணங்கள்.</p>
<p class="Text">ஒவ்வொரு சகோதர—சகோதரியும் ‘தெய்வ சம்பத்’தான இந்த இருபத்தாறு நற்குணங்களையும் பெறுவதற்கான சில முறைகளைத் தெரிந்து கொள்வதற்காக, ஒரு கதையைச் சொல்கிறோம்—— பிரயாகையில் அந்தணர் ஒருவர் இருந்தார். அவர் பெயர் நாராயணன். அவர் நிறையப் படித்தவர்; எளிமையாகப் பழகும் இயல்பு கொண்டவர்; நல்லொழுக்கமிக்கவர்; தெய்வ பக்தியுடையவர். அரசு அதிகாரிகளிடையேயும் அவருக்கு நல்ல மதிப்பு இருந்தது. அவருடைய மனைவியின் பெயர் லட்சுமி. அவள் மிகவும் எளிமை, நேர்மை, களங்கமற்ற தூய குணம் கொண்டவள். எனினும் எழுத்தறிவில்லாதவளாக இருந்தாள். அவளுக்கு ஒன்றிலிருந்து நூறு வரைகூட எண்ணத் தெரியாது. </p>
<p class="Text">அவர்களுக்கு மூன்று புதல்வர்களும், ஒரு புதல்வியும் இருந்தனர். பெரியவன் பெயர் சோமன். இரண்டாமவன் பெயர் இராமன். கடைசி மகன் மோகன். மூவருமே நன்றாகப் படித்தவர்கள்; நன்னடத்தை உள்ளவர்கள். அவர்களுடைய பெண்ணின் பெயர் ரோகிணி. இவர்கள் அனைவருக்குமே திருமணம் ஆகியிருந்தது. ரோகிணியின் கணவன் சிறுவயதிலேயே இறந்துவிட்டான். அவளுக்குக் குழந்தை இல்லை. அதனால், அவள் தன் பிறந்தகத்தில் இருந்தாள். மகன்களுடைய மனைவிகளின் பெயர்கள் முறையே ரமா, கல்யாணி, சுசீலா. இவர்களுள் முதல் இரண்டு பெண்கள் படிப்பறிவற்றவர்கள்; பிடிவாதம் உள்ளவர்கள். ஆனால், சுசீலா நன்றாகப் படித்தவள். அவள் பெயருக்கு ஏற்றவாறு நல்ல சீலமுடையவள்; மிகவும் சாந்தமானவள்; நற்குணம் படைத்தவள்; நன்னடத்தையுள்ளவள்; தெய்வபக்தி கொண்ட பதிவிரதை; தையல் வேலை, பட்டு நூல் பின்னுதல், துணியில் பூக்கள்—இலைகள் போடுதல், காலுறைகள் தயாரித்தல், ஸ்வெட்டர் போடுதல், அழகாக எழுதுதல், சித்திரம் வரைதல், பொம்மை செய்தல் முதலிய கலைகளில் மிகவும் தேர்ந்தவளாக இருந்தாள். அவளிடம் தைரியம், தியாகம், சேவை மனப்பான்மை, செயல்திறன் முதலிய குணங்கள் சிறப்பாக அமைந்திருந்தன. </p>
<p class="Text">சுசீலா, கணவன் வீட்டுக்கு வந்ததிலிருந்து அந்த வீடு களைகட்டிற்று. ஒழுங்கும் அழகும் மனத்தை மகிழ்வித்தன. எல்லோருக்கும் தன்னலமற்ற தியாகத்துடன் சேவை செய்து, மகிழ்வித்து அனைவரின் அன்பையும் சம்பாதித்துக் கொண்டுவிட்டாள். அவள் ஒவ்வொருவரிடமும் அன்புடன் நடந்து கொண்டாள்; பெரியவர்களிடம் மரியாதை காட்டினாள்; சிறியவரிடம் அன்பும் கருணையும் காட்டினாள்; தன்னொத்த வயதுப் பெண்களிடம் நட்புக் கொண்டாள். வீட்டிலுள்ளவர்கள் அவளுடைய உழைப்பு, ஒழுக்கம், நல்ல சுபாவம் — இவற்றால் கவரப்பட்டு மகிழ்ந்தார்கள். அக்கம்பக்கத்தில் உள்ளவர்களும் அவள் குணங்களையும் நடத்தையையும் கண்டு மனம் மகிழ்ந்து, எப்போதும் பாராட்டிப் புகழ்ந்தனர். சுசீலா அனைவரிலும் சிறியவள். புதிதாக வந்த மருமகள்தான் என்றாலும், அவளுடைய குணங்களின் புகழ் வெகுவாகப் பரவி, ஆங்காங்குள்ள பெண்கள் அவளிடம் அறிவுரை பெறவும், சிக்கல்களைத் தீர்த்துக் கொள்ளவும் வந்தவண்ணம் இருந்தனர்.</p>
<p class="Text">பண்டிதர் நாராயணன் தினந்தோறும் முறைப்படி சந்தியாவந்தனம், காயத்ரி பூஜை, பாராயணம், ஜபம், தியானம் ஆகியவற்றைச் செய்து வந்தார். உபதேசங்கள் செய்வது, சொற்பொழிவு நடத்துவது, சமயச் சடங்குகளில் உதவுவது முதலிய பணிகளைச் செய்து வாழ்க்கையை நடத்தி வந்தார். அவருடைய இரண்டு மகன்களும் பட்டணத்தில் வியாபாரம் செய்து கிடைக்கும் பணத்தைத் தந்தையிடம் கொடுத்து வந்தனர். சிறிய மகன் மோகன் கல்லூரியில் படித்து வந்தான். சாப்பாடு முதலிய வீட்டுச்செலவுக்குப் பண்டிதர் மாதந்தோறும் ஒரு தொகையைத் தன் மனைவியிடம் கொடுப்பார். அதைக் கொண்டு அவள் சமையற்காரன் அல்லது வேலைக்காரன் மூலம் தேவையான சாமான்களை வாங்கி வரச் செய்வாள். ‘லட்சுமி மிகவும் அப்பாவி’ என்பதால் வேலைக்காரர்கள் நாணயக் குறைவாக நடந்து கொண்டு காசைத் திருடி வந்தனர். அவர்கள் சொல்கிறபடி அவள் பணம் கொடுத்து விடுவாள். பணம் எண்ணுகிற வேலையையும் அவர்களே செய்தனர். அவளுக்குத்தான் எண்ணிக்கையே தெரியாதே! அவர்கள் அதிகப் பணம் வாங்கிச் செல்வார்கள். குறைவாகச் செலவழித்துவிட்டு ‘சரியாய்ப் போயிற்று’ என்று சொல்லி விடுவார்கள். சிலசமயம் மொத்தமாகச் செலவுக் கணக்கு சொல்வார்கள். சிலசமயம் அதுவும் சொல்ல மாட்டார்கள். அவர்கள் சொன்னாலும் அதை லட்சுமியால் புரிந்து கொள்ள முடியாது.</p>
<p class="Text">அறிவாளியான சுசீலாவுக்கு வேலைக்காரர்களின் திருட்டுத்தனம் வெகு எளிதில் புரிந்துவிட்டது. ‘மாமியார் அப்பாவியாக இருப்பதால்தான், வீட்டுப்பணம் இப்படிக் கொள்ளை போகிறது. இதைத் தடுப்பதற்கு ஓர் உபாயம் செய்தே ஆகவேண்டும்’ என்று எண்ணினாள். கடைசியில் ஒரு நாள் சமையற்காரனிடம், “ஐயா! கடையிலிருந்து வாங்கி வரும் அரிசி, ரவை, பருப்பு, கறிகாய், கீரை, பால், நெய், சர்க்கரை, எண்ணெய், மசாலா அல்லது எதுவானாலும் சரி, நீங்கள் வாங்கி வருவதற்குக் கணக்கு வேண்டும்” என்று சொல்லிவிட்டாள். அதற்குச் சமையற்காரன் வெடுக்கென்று, “வந்துவிட்டாயோ, பெரியவள் நீ, கணக்குக் கேட்க! இங்கே, எல்லாம் நம்பிக்கையில்தான் நடந்து கொண்டிருக்கிறது. இத்தனை வயதாகியும் உன் மாமியார் இன்று வரை என்னிடம் ஒரு கணக்கும் கேட்டதில்லை. நீ நேற்று வந்த சிறுமி! இந்த வீட்டில் நெடுநாளாக இருப்பவர்களிடம் கணக்குக் கேட்கும்படி ஆகிவிட்டதா? இந்த வீட்டின் யஜமானியாக நீதான் ஆகிவிட்டாய் போல் இருக்கிறதே!” என்று அதட்டிய குரலில் பேசினான். பக்கத்து அறையில் நாராயணன் இருந்தார். அவர் காதில் தன் மருமகளிடம் அதட்டி அலட்சியப்போக்குடன் சமையற்காரன் பேசியது விழுந்துவிட்டது. அவர் சமையற்காரனிடம், “தம்பி! மருமகள் சொன்னதில் ஏதும் தவறில்லை. அவளை இப்படி அதட்டி அவமரியாதை செய்வது சரியில்லை. நீ கணக்குக் கொடுக்காததுதான் தவறு. பணம் என்றால் செலவான ஒவ்வொரு பைசாவுக்குக் கூடக் கணக்குச் சொல்ல வேண்டும். என்ன ஆனாலும் இனி, நீ சின்ன மருமகளிடம் கணக்கைச் சொல்லிவிடு. அவள் படித்தவள்; கணக்கு எழுதிக் கொள்வாள்” என்று சொல்லிவிட்டு, அவர் மருமகளிடம், “அம்மா! உன் மாமியார் ஒன்றுமறியாதவள். இனி நீயே வீட்டுக்கணக்கை எல்லாம் பார்த்துக் கொள்” என்று அனுமதி கொடுத்துவிட்டார். சுசீலா இதை வரவேற்றாள். அவள் வரவு—செலவு பற்றிய நேர்மையான முழுக்கணக்கையும் எழுதி வைக்கத் தொடங்கினாள். சமையற்காரனும் வேலைக்காரனும் சாமான் வாங்கி வந்தவுடன், அவர்களைக் கேட்டுக் கணக்கைக் குறித்துக் கொள்வாள்.</p>
<p class="Text">அவளுடைய சேவை, குணம், சுபாவம் ஆகியவற்றைக் கண்டு வீட்டில் உள்ளவர் அனைவரும் அவளிடம் அன்பு கொண்டனர். ஆனால், தன்னலங்கொண்ட சமையற்காரனும் வேலைக்காரனும் தங்களுடைய குற்றச்செயல்களுக்கு அவள் எதிரி என்று எண்ணி, அவளிடம் பகைமை பாராட்டத் தொடங்கிவிட்டனர். அவர்கள் ஒவ்வொரு விஷயத்திலும் குற்றம் கண்டு பிடித்தார்கள். மேலும், மற்ற பெண்களிடத்தில் கோள் சொல்லிக் கொடுத்து, அவர்கள் மனத்தையும் கெடுக்க முயன்றார்கள். சிலசமயம், அவர்கள் அந்தப் பெண்களைக் கிண்டலும் செய்வார்கள். “சமீபத்தில்தான் சுசீலா இந்த வீட்டிற்கு வந்தாள். இப்போது உங்களையே அதிகாரம் செய்யத் தொடங்கிவிட்டாள்” என்பார்கள். அவர்களோ, “என்ன சொல்கிறீர்கள்? அவள் கபடமற்றவள். நாங்கள் சொல்வதைத்தான் கேட்கிறாள். அவள் நல்ல ஒழுக்கம் கொண்டவள். ஏன், வீணில் அபாண்டமாகப் பழி சொல்கிறீர்கள்?” என்று பதில் கூறிவிட்டார்கள். ஆனால், அவர்கள் சும்மா இருப்பார்களா? அவளை விடாமல் துரத்தித் தொல்லைப்படுத்தினார்கள். சமயம் பார்த்து பொய்யான குற்றச்சாட்டுகள் கூறி, வீட்டிலுள்ளவர்கள் மனதைக் கலைத்தார்கள். அப்படி அவர்கள் செய்தும்கூட சுசீலாவின் மனதில் மாற்றமோ, <span class="char-style-override-5">அமைதி</span><span class="char-style-override-30">14</span> இன்மையோ புலப்படவில்லை. அவள் எப்போதுமே மலர்ந்த முகத்துடன் காணப்பட்டாள். ஆனால், மற்ற பெண்கள் சாமர்த்தியமற்றவர்கள். எனவே, வேலைக்காரர்கள் கங்கணம் கட்டிக் கொண்டு அவர்கள் மனதைக் கலைக்கவே, அவர்களும் மாறிவிட்டார்கள். அவர்கள் வேலைக்காரர்கள் சொல்வதே சரி என்று எண்ணி, தங்கள் கணவன்மார்களிடம் பொய் புகார்களைச் சொல்லிவிட்டார்கள். ஆனால், அவர்கள் சுசீலாவின் குணம் அறிந்தவர்களாகையால், அவர்களது பேச்சால் எத்தகைய மாற்றமும் அடையவில்லை.</p>
<p class="Text">சிலகாலம் சென்றதும் சுசீலாவுக்கு ஒரு பெண் குழந்தை பிறந்தது. அதற்கு ராதா என்று பெயர். ராதா பிறந்த இரண்டு ஆண்டுகள் கழித்து ஒரு பையன் பிறந்தான். பண்டிதர், குழந்தைக்குக் கண்ணன் என்று பெயர் சூட்டினார். குழந்தை பிறந்த சில நாட்களில், சோமனும் மற்றவர்களும் விழாக் கொண்டாட விரும்பினர். நண்பர்களையும் உறவினரையும் அழைத்தனர். கடையிலிருந்து இனிப்பு முதலியன வாங்கி அவர்களுக்குக் கொடுத்து உபசரித்தனர். பிறகு சீட்டாட்டம், கேலிப் பேச்சுக்கள், ஆட்டம்—பாட்டம் எல்லாம் தொடங்கின; வீடு அமர்க்களப்பட்டது. இதைக் கண்ட சுசீலா மிகவும் பணிவாக, “இது எல்லாம் எதற்காக?” என்று கேட்டாள். அவர்கள், “இது நம் வீட்டு வழக்கம். குழந்தையின் நன்மைக்காக இந்தக் கொண்டாட்டம்” என்றார்கள். மருமகள் கைகூப்பிக் கேட்டுக் கொண்டாள்—— “இதனாலெல்லாம் விரும்பத்தகாத பழக்கங்கள் ஏற்படுகின்றன; பணமும் வீணாகிறது; வீட்டில் இரைச்சல் அதிகமாவதால் எனக்குத் தூக்கமும் வரவில்லை. இதனால் தொல்லையே தவிர, நன்மை எதுவுமில்லை. எங்கள் வீட்டில் பெயர் சூட்டுவார்கள். பிறகு பகவத்கீதை வாசிப்பார்கள்; புராணக் கதைகள், கீர்த்தனங்கள் நடக்கும். தர்மாத்மாக்கள், பக்தர்கள், வள்ளல்கள், பரோபகாரிகள், சூரர்கள், வீரர்கள் முதலியோர்களின் கதைகளைச் சொல்வார்கள். மனத்தில் நல்ல பண்பாடு ஏற்படும். எனவே, இதனை நிறுத்துங்கள். நான் தாழ்மையுடன் கேட்டுக் கொள்கிறேன்.” சுசீலாவின் பணிவும் பண்பும் நிறைந்த சொற்கள், அவர்கள் மனத்தில் நல்ல மாற்றத்தை ஏற்படுத்தின. அவர்களும் உடனே அந்தக் கேளிக்கைகளை நிறுத்திவிட்டு, சுசீலாவின் கருத்துப்படியே ஏற்பாடுகள் செய்தனர்.</p>
<p class="Text">வீட்டில் வேறு ஆண் குழந்தை இல்லாததால், லட்சுமி அக்குழந்தையை மிகவும் நேசித்தாள். கால்களிலும் கைகளிலும் கருப்புக்கயிற்றை (தீய சக்திகள் அண்டாமல் இருக்க)க் கட்டினாள். கழுத்தில் புலிநகம், அரக்கு வளையம், இரும்பு டாலர் கட்டிய ஒரு மாலையை அணிவித்தாள். கொஞ்ச நாட்களில் அந்தக் கயிறு, வளர்ந்து வரும் அந்தக் குழந்தையின் கைகள்—கால்களின் மணிக்கட்டுகளில் அழுந்திப் பதிந்துவிட்டன. இதைப் பார்த்த சுசீலா மாமியாரிடம், “அம்மா! குழந்தையின் உடம்பில் கயிற்றை ஏன் கட்டுகிறீர்கள்? குழந்தையின் கைகளும் கால்களும் பலமிழந்து போகும்; புண்களும் ஏற்பட்டுவிடும். பாருங்கள், கழுத்தில் கட்டிய இந்த மாலை, இரவில் உறங்கும்போது அவன் உடம்பில் அழுந்தி, பல இடங்களில் அடையாளம் படிந்து விடுகிறது. இப்படிக் குழந்தையைக் கட்டி வருத்துவதால் என்ன பயன்?” என்று கேட்டாள்.</p>
<p class="Text">லட்சுமி சொன்னாள்—— “காற்று—கருப்பு முதலான திருஷ்டி தோஷத்திலிருந்து காப்பாற்றுவதற்காக, குழந்தைக்கு இவற்றைக் கட்டுவது வழக்கம்.” சுசீலா, “அப்படியானால் ராதாவுக்கு (முதல் குழந்தைக்கு) இதெல்லாம் கட்டவில்லையே!” என்று கேட்டாள்.</p>
<p class="Text">“பகவான், பெண்களைக் காப்பாற்றுகிறார். எனவே, அவர்களுக்கு இதெல்லாம் கட்டத் தேவையில்லை!” என்றாள் மாமியார். இதைக் கேட்ட சுசீலா கையைக் கூப்பிக் கொண்டு, “அம்மா! பகவான் எல்லோரையும் காப்பாற்றுகிறார். ராதாவைக் காப்பாற்றுகிற பகவான், இவனையும் கட்டாயம் காப்பாற்றுவார். எனவே, நாம் அந்தப் பொறுப்பை ஏற்றுக் கொண்டு கவலைப்பட வேண்டாம். நாம் இப்படிச் செய்தால் பகவானிடத்தில் நமக்கு நம்பிக்கை இல்லை என்றல்லவா ஆகிவிடும்? இதனால் ஒன்றும் பயனில்லை” என்று வணக்கமாய்ச் சொன்னாள்.</p>
<p class="Text">சுசீலாவின் அறிவுக்குப் பொருந்தும் வார்த்தைகள், லட்சுமிக்கும் சரி என்று படவே, அவள் குழந்தையின் கழுத்திலிருந்து மாலையைக் கழற்றிவிட்டு, கைகள்—கால்களில் கட்டியிருந்த கயிறுகளையும் எடுத்துவிட்டாள்.</p>


<p class="Page-Break"> </p>
<p class="Small-Head">( 2 )</p>
<p class="Text">சில நாட்கள் சென்ற பிறகு ஹரித்துவாரத்தில் கும்பமேளா நடைபெற்றது. எல்லாப் பிள்ளைகளும் அப்பாவிடம் அங்கே செல்ல அனுமதி கேட்டார்கள். பண்டிதர், “நல்லது, நானும் வருகிறேன்” என்றார். பிறகு என்ன! உடனே ஏற்பாடுகள் செய்யப்பட்டன. வீட்டுக்கான ஏற்பாட்டையும் செய்துவிட்டு, எல்லோரும் குடும்பத்துடன் கிளம்பினர். போகும்போது சுசீலா எச்சரித்தாள்—— “மேளாவில் திருடர்கள், பொல்லாதவர்கள், வஞ்சகர்கள், கெட்ட பெண்கள் வருவார்கள். மிகவும் விழிப்புடன் இருக்க வேண்டும். பழக்கமில்லாத ஆண் அல்லது பெண்ணுடன் எந்தத் தொடர்பும் வைத்துக் கொள்ளக் கூடாது. யார் எது கொடுத்தாலும் வாங்கக் கூடாது. பயணத்தின்போது சாப்பாட்டு விஷயத்தில் மிகவும் கவனமாக இருக்க வேண்டும். தைரியமாகவும் விவேகத்துடனும் நடந்து கொள்ள வேண்டும். யாரையும் கண்டு அச்சமோ, கோழைத்தனமோ கொள்ளக் கூடாது. மாறாக தைரியமாகவும் உறுதியாகவும் உற்சாகத்துடனும் துணிச்சலுடனும் நடந்து கொள்ள வேண்டும்” என்று அவள் மிகவும் மென்மையாகச் சொன்னாள்.</p>
<p class="Text">வழியில் அனைவரும் அயோத்தியில் இறங்கி நீராடி, ஆலய தரிசனம் செய்வது என்று முடிவெடுத்து, அப்படியே சென்று ஒரு தர்மசாலையில் தங்கினர். அனைவரும் சரயூநதியில் நீராடிக் கோயில்களுக்குச் சென்று, பகவானைத் தரிசித்தனர். பிறகு தர்மசாலைக்கு வந்தனர். சமையற்காரன் தர்மசாலைக்கு வெளியே மேடையில் உட்கார்ந்திருந்தான். ஒரு வஞ்சகன் வந்து அவனிடம், “நான் ஒரு மசாலாப் பொடி தருகிறேன். அதைப் பருப்பில் போட்டால் சமையல் மிக நன்றாய் இருக்கும். அதைச் சாப்பிட்டவர்கள் உன் சமையலுக்கு அடிமையாகி விடுவார்கள்” என்று ஆசை காட்டினான். அறிவற்ற சமையற்காரன் மசாலாவை வாங்கிக் கொண்டான். கொஞ்சம் சமையலில் பயன்படுத்திவிட்டு மிச்சத்தைப் பொட்டலம் கட்டித் தனியாக வைத்தான். சாப்பாடு தயாரானவுடன் சோமன், இராமன், கண்ணன், ராதா, ரோகிணி ஆகியோர் சாப்பிட்டார்கள். உணவருந்தி முடித்ததும், அவர்களுக்கு மயக்கம் வந்துவிட்டது. சுசீலா பார்த்தாள். ‘சரி, சாப்பாட்டில்தான் ஏதோ கோளாறு. இல்லையென்றால் அனைவருக்கும் மயக்கம் வருவானேன்?’ என்று எண்ணினாள்.</p>
<p class="Text">உடனே, அவள் சமையலறைக்குச் சென்று பார்த்தாள். அங்கே ஒரு காகிதத்தில் ஊமத்தை விதை மடித்து வைக்கப்பட்டிருந்தது. அவள் சமையற்காரனைக் கேட்டாள்—— “இன்று உணவில் என்ன போட்டாய்? எல்லோரும் ஏன் மயக்கம் அடைந்தார்கள்?” சமையற்காரன் “ஒன்றுமில்லை” என்று சொல்லிவிட்டான். சுசீலா, “ஒன்றுமில்லையென்றால் இவர்கள் மயக்கமடையக் காரணம்? உண்மையைச் சொல்! இல்லையென்றால் உன் மீது காவல்துறை நடவடிக்கை எடுக்க வேண்டியிருக்கும்” என்று அச்சுறுத்தினாள். இப்படி சொல்லிவிட்டு ஊமத்தை விதையைக் காட்டி, “இதை ஏன் கொண்டு வந்தாய்?” என்று கேட்டாள். சமையற்காரன், “ஒருவர் என்னிடம் இருபது ரூபாய் இனாமாகக் கொடுத்து, இந்த மசாலாவையும் கொடுத்தார். ‘மசாலாவைச் சமையலில் சேர்த்தால் சமையல் வெகு ருசியாக இருக்கும். அனைவரும் உன்னைப் பாராட்டுவர்’ என்றும் கூறிச் சென்றார். நான் மசாலாவைச் சோதிக்கவில்லை. கொஞ்சம் சமையலுக்கு உபயோகப்படுத்திவிட்டு மிஞ்சியதைக் காகிதத்தில் கட்டி வைத்தேன்” என்றான்.</p>
<p class="Text">சுசீலா நடந்தது எல்லாவற்றையும் தன் கணவனிடம் எடுத்துக் கூறி, உடனே மருத்துவ உதவி செய்யச் சொன்னாள். மோகன், பண்டிதரிடம் சொன்னான். பண்டிதர் இதைக் கேட்டு வியப்பும் வருத்தமும் அடைந்தார். நல்ல வைத்தியர்களை அழைத்துவர ஏற்பாடு செய்துவிட்டு, சமையற்காரனைக் கூப்பிட்டு அதட்டினார்—— “நீ, எங்கள் எல்லோரையும் கொன்று தீர்க்க எண்ணினாயா? போலீசில் புகார் கொடுக்கப் போகிறேன்.” அவன் நடுநடுங்கி மன்னிப்புக் கேட்டான். பண்டிதர் மன்னித்து, “இனி இவ்விதம் ஒருபோதும் நடந்து கொள்ளாதே” என்றார். இவ்வளவில் வைத்தியர்கள் வந்து சேர்ந்தனர். நல்ல மருந்து கொடுத்து மயக்கமடைந்தவர்களைக் காப்பாற்றி விட்டார்கள். எல்லோரும் சுசீலாவைப் புகழ்ந்தனர்.</p>
<p class="Text">மறுநாள் அவர்கள் அங்கிருந்து கிளம்பினர். வண்டி ‘ஜ்வாலாபுரி’ சேர்ந்தது. குழந்தைகள் குடிக்க தண்ணீர் கேட்டனர். சுசீலா அவர்களை அழைத்துக் கொண்டு இறங்கினாள். அவள் வருவதற்கு முன் வண்டி கிளம்பி விட்டது. அவள் ரயில் நிலையத்திலேயே தங்கிவிட்டாள். வண்டியிலிருந்த அவள் வீட்டினர் ரயிலில் இருந்த சங்கிலியைப் பிடித்து இழுத்தனர். ஆனால், அது வேலை செய்யவில்லை. வண்டி நிற்கவில்லை. பண்டிதர் நாராயணனும் மற்றவர்களும் ஹரித்துவாரம் வந்தனர். பட்டணத்தில் எல்லா இடங்களிலும் மக்கள் நிரம்பி இருந்தனர். எனவே, அவர்கள் கங்கைக் கரையில் கூடாரம் அமைத்துக் கொண்டு தங்கினர். குழந்தைகளையும் சுசீலாவையும் எண்ணி, அவர்கள் வருந்தினர். அவளைத் தேடத் தொடங்கினர்.</p>
<p class="Text">ஆனால், சுசீலா பதற்றம் ஏதும் அடையாமல் குழந்தைகளை அழைத்துக் கொண்டு நடந்தே ஜ்வாலாபுரியிலிருந்து ஹரித்துவாரத்திற்கு வந்துவிட்டாள். ஒரு கோவிலில் சென்று தங்கினாள். அவள் பூசாரியிடம் நடந்த அனைத்தையும் வடமொழியில் சொன்னாள். பூசாரிக்கு அவள் புலமையைக் கண்டு வியப்பு ஏற்பட்டது. அவர், அவள் தங்க அங்கேயே இடம் கொடுத்தார். அவள் காகிதம் தருவித்து அதில் ஜ்வாலாபுரியிலிருந்து ஹரித்துவாரம் வந்து தங்கியிருக்கும் விபரத்தைத் தெளிவாய்ப் பல காகிதங்களில் எழுதி, பூசாரி மூலம் அங்குள்ள தொண்டர்களைக் கண்டறிந்து, அவர்கள் கைகளில் இந்தக் காகிதங்களைக் கொடுத்தாள். அவற்றை அவர்கள் நகரத்தில் பல இடங்களிலும் ஒட்டினார்கள். காவல்துறைக்கும் தகவல் தரப்பட்டது. இவ்விதம் அவளைப் பற்றிய செய்தி சீக்கிரமே பட்டணத்தில் பரவிவிட்டது. ஏற்கனவே அவள் வீட்டினர், அவளையும் குழந்தைகளையும் தேடிக் கொண்டிருந்தனர். விஷயம் தெரிந்தவுடன் அவர்கள் கோவிலுக்குச் சென்று, அவளையும் குழந்தைகளையும் அழைத்து வந்தனர். அவளுடைய தைரியத்தையும் செயல்திறமையையும் கண்டு அவர்களுக்கு மிகவும் மகிழ்ச்சி ஏற்பட்டது.</p>
<p class="Text">அங்கே திருவிழாவின் காரணமாகக் கூட்டம் மிகவும் அதிகமாக இருந்ததனால் நல்ல பால் கிடைக்கவில்லை. அங்கேயே சில நாட்கள் தங்க வேண்டியிருந்ததால், விலை கொடுத்து ஒரு பசுமாடு வாங்கினர். பிறகு, அங்கே சுகமாக வசிக்கத் தொடங்கினர். இரவு நேரங்களில் முறை வைத்துக் கொண்டு அவர்கள் காவல் காத்தனர். ஓர் இரவு சுசீலாவின் முறை வந்தது. பின்னிரவு நான்கு மணி இருக்கும். அப்போது ஒரு திருடன் வந்துவிட்டான். பசுமாட்டை அவிழ்த்துக் கொண்டு போகத் தொடங்கினான். சுசீலா தொலைநோக்குக் கொண்டவளானபடியால், முன்பே கூடாரத்தில் ஒரு மணியைக் கட்டி வைத்திருந்தாள். ‘திருடன் வந்தாலோ அல்லது வேறு ஏதாவது தொல்லைகள் நேர்ந்தாலோ, நான் இந்த மணியைப் பலமாக அடிப்பேன்’ என்று வீட்டுக்காரர்களிடமும் சொல்லி வைத்திருந்தாள். ஒரு பெண் உரக்கக் கத்த முடியாது. அவளுக்கு வெட்கமாக இருக்கும். அதற்காக அறிவிப்பு தராமல் இருப்பதும் தவறு, பொருள் கொள்ளை போய்விடும். இதைச் சிந்தித்தே, அவள் முன் ஜாக்கிரதையாக இந்த ஏற்பாடு செய்து வைத்திருந்தாள். இப்போது அவள் திருடனைப் பார்த்து விட்டாள். உடனே மணியைப் பலமாக அடித்தாள். வீட்டில் எல்லோரும் திடுக்கிட்டு விழித்து, “என்ன? என்ன?” என்று கேட்டுச் சத்தம் போடத் தொடங்கினர். சத்தம் கேட்டவுடன் திருடன் பயந்து ஓடிவிட்டான். சுசீலாவின் அறிவையும் முன்யோசனையையும் கண்ட அனைவரும் பாராட்டினார்கள்.</p>
<p class="Text">கும்பமேளா நீராடும் புனித நேரம் வந்தது. எல்லோரும் கங்கைப் படித்துறையில் நீராடச் சென்றனர். கூட்டம் மிகவும் அதிகமாயிருந்ததனால் பலர் நசுங்கி இறந்து விட்டனர். ஆனால், சுசீலா தன் வீட்டாரை மிகவும் சாதுர்யமாகத் தெருவின் ஓரமாகவே அழைத்துச் சென்று படித்துறையில் சேர்த்தாள். ஜாக்கிரதையாக எல்லோரும் கங்கையில் நீராடிவிட்டு இருப்பிடம் வந்து சேர்ந்தனர். பிறகு இரண்டொரு நாட்கள் சென்ற பிறகு, எல்லோரும் பிரயாகை திரும்பி வந்து முன்போல் வசிக்கத் தொடங்கினர்.</p>


<p class="Page-Break"> </p>
<p class="Small-Head">( 3 )</p>
<p class="Text">கோடைகாலம் வந்தது. பௌர்ணமி தினம். சுசீலா, தன் வீட்டின் மாடியில் உலாவிக் கொண்டிருந்தாள். பக்கத்து வீட்டுப் பெண்மணியும் தன் வீட்டு மாடிக்கு வந்திருந்தாள். அவள் ஒரு பணக்கார விதவை. அவளுக்கு இரண்டு பிள்ளைகள் இருந்தனர். ஒருவன் வயது இருபது. இரண்டாவது பையன் மூன்று வயது பாலகன். இருவரது மாடிகளும் சமமாக இருந்தன. சுசீலா, அவர் எதிரே சென்று வணக்கம் கூறினாள். அந்தப் பெண் சற்று சண்டைக்காரி. அவள், “என்ன சுசீலா? ஏதோ இரண்டு எழுத்துப் படித்த கர்வத்தில் என்னை வம்புக்கு இழுக்கின்றாயா?” என்று கேட்டாள். சுசீலா, “இல்லையே! நான், உங்களை என் அம்மா மாதிரி, மாமியார் மாதிரி எண்ணுகிறேன். அப்படி எண்ணித்தான் நான் நமஸ்காரம் செய்தேன்” என்றாள். அவளோ திமிராக, “என்ன? கெட்டிக்காரத்தனமாக என்னை உன் அப்பாவுக்கும் மாமனாருக்கும் மனைவியாக்குகிறாயா? அவர்களும் அப்படி நினைத்தார்கள் என்றால் அவர்கள் மூக்கை உடைத்துவிடுவேன்” என்று ஏசினாள். இப்படித் தகாத வார்த்தைகளைக் கூறிவிட்டு, மளமளவென்று கீழே இறங்கி வெளியில் வந்து சத்தம் போடத் தொடங்கிவிட்டாள். வழியில் போகிறவர்களும் அக்கம்பக்கத்தில் உள்ளவர்களும் கூடிவிட்டனர். அனைவரிடமும் அவள், “பாருங்கள்! இவள், என்னை அவள் அப்பாவுக்கும் மாமனாருக்கும் மனைவியாக்க விரும்புகிறாள்” என்று வீண்பழி சுமத்தினாள். “அவளது மரியாதை குறைவான நடத்தையைப் பார்த்தீர்களா?” என்றும் புலம்பினாள்.</p>
<p class="Text">சுசீலாவைத் தெரிந்தவர்கள், அந்த அம்மையார் மரியாதை3 குறைவாகத் திட்டுவதைக் கேட்டார்கள். அவர்கள் சுசீலாவிடம் சென்று, “நீ போய் உன் கணவனிடம் சொல்லி, காவல் நிலையத்தில் புகார் செய்யச் சொல். காவல் நிலையத்தில் இவளிடம் மன்னிப்பு எழுதி வாங்குவார்கள். யாருக்கும் பிறரை வீணாகத் திட்டுவதற்கு உரிமை கிடையாது” என்று சொன்னார்கள். இதைக் கேட்டு சுசீலா கைகளைக் கூப்பிக் கொண்டு மிகவும் பணிவாக, “ஐயா! காவல் நிலையத்திற்குப் போவது என்பது நல்ல மனிதர்களுக்கு உகந்ததல்ல. பார்த்துக் கொண்டே இருங்கள், நான் சில நாட்களிலேயே அன்பினாலேயே அவரை மாற்றிவிடுகிறேன், கடவுள் உதவுவார்” என்று கூறினாள். அவர்களும் <span class="char-style-override-30">25</span><span class="char-style-override-5">வஞ்சகம் இல்லாமல்</span> எதிரிக்கும் நலத்தையே விரும்பும் பகைமை பாராட்டாத அவள் பேச்சைக் கேட்டுவிட்டு வியப்புடன் வீடு திரும்பினர்.</p>
<p class="Text">ஒரு நாள் அந்தச் சண்டைக்கார அம்மாவின் மூன்று வயதுக் குழந்தை தெருவில் விளையாடிக் கொண்டிருந்தது. அப்போது இரண்டு பொலிகாளைகள் சண்டையிட்டுக் கொண்டு குழந்தையின் அருகில் வந்து விட்டன. சுசீலா, இதைப் பார்த்து விட்டாள். அவள் உடனே ஓடிச்சென்று குழந்தையைத் தூக்கிக் கொண்டாள். பின்பு அக்குழந்தையின் தாயிடம் சென்றாள். “அம்மா! குழந்தையைத் தெருவில் தனியாக விடக்கூடாது. இரண்டு காளைகள் சண்டையிட்டுக் கொண்டு ஓடிவந்தன. ‘முட்டிவிடுமே!’ என்று பயந்து, நான் தூக்கிக் கொண்டு வந்தேன்” என்றாள். அதற்கு அந்தச் சண்டைக்காரி, “போடீ போ! நீ எதற்காகத் தூக்கி வந்தாய்? நானே போய் எடுத்துக் கொண்டு வந்து விட்டுப் போகிறேன்” என்றாள். சுசீலா, “நான் எடுத்து வந்ததால் என்ன குறைந்து விட்டது!” என்று சொல்லிவிட்டு, அவளிடம் குழந்தையைத் தந்துவிட்டு, வீட்டிற்குப் போய் விட்டாள்.</p>
<p class="Text">சுசீலாவின் பிறந்த ஊரில் வசதி படைத்த ஓர் அந்தணர் இருந்தார். அவருக்கு சுசீலாவிடம் மரியாதை உண்டு. அவருக்குப் பதினெட்டு வயதில் ஒரு பெண் இருந்தாள். அவளுக்கு வரன் வேண்டும் என்று அவர் சுசீலாவிடம் ஆள் அனுப்பினார். அந்தப் பெண்ணுக்கு இந்தச் சண்டைக்காரியின் பையனுடன் திருமணப் பேச்சு நடந்து கொண்டிருந்தது. யாரோ அந்தச் சண்டைக்காரியிடம் வந்து, “உன் பையனுக்குப் பெண் கொடுக்க விரும்புபவர், சுசீலாவின் வீட்டுக்கு வந்திருக்கிறார்” என்று சொல்லிவிட்டார். இதைக் கேட்ட அந்தச் சண்டைக்காரி திடுக்கிட்டாள். ‘ஐயோ! நான்தான் அவளுடன் சண்டையிட்டிருக்கிறேனே! அவள் என்னை எதிரியாக நினைப்பாளே!’ என்று எண்ணி, அவள் சுசீலாவின் வீட்டுவாயிலில் மறைந்து நின்று கொண்டு உள்ளே நடக்கும் பேச்சைக் கேட்கலுற்றாள்.</p>
<p class="Text">அந்தணர், சுசீலாவிடம் பின்வருமாறு சொல்லிக் கொண்டிருந்தார்—— “உன் சகோதரனுடைய நண்பன் உன்னிடம் நம்பிக்கை கொண்டு என்னை இங்கே அனுப்பியிருக்கிறார். உன் வீட்டுக்குப் பக்கத்து வீட்டில் உள்ள கைம்பெண்ணுக்கு இருபது வயதில் ஒரு பையன் இருக்கிறானாம். அந்தப் பையனுக்கு அவர் தன் பெண்ணைக் கொடுக்கலாமா? என்று யோசிக்கிறார். உன் கருத்து என்ன?” சுசீலா யோசித்தாள்—— ‘இரு குடும்பங்களும் வசதியான குடும்பங்கள். இரண்டு வீட்டுப் பெண்களுமே வம்புக்காரிகள். எனவே, சரியாகப் போகும்.’ இது அவளுக்குச் சரி என்றே பட்டது. எனவே, அவள் அவரிடம், “இந்தச் சம்பந்தம் எல்லாவிதங்களிலும் பொருத்தமானது” என்றாள். அவர் கேட்டார்—— “ஆனால் பையனின் தாயார் துடுக்குத்தனமாகப் பேசுபவள்; வம்புக்குணம் உள்ளவள் என்று சொல்கிறார்களாமே?” “பொதுவாகவே பெண்களுக்கு அறிவு குறைவாக இருப்பதால் அநேகமாக எல்லா வீடுகளிலுமே பெண்கள் காரணமாக விருப்பு—வெறுப்பு, கலகம் இருக்கவே செய்கின்றன. பரஸ்பரம் பழித்துப் பேசுகின்றனர். என்னுடைய கருத்தின்படி, இந்தச் சம்பந்தம் ஒத்ததாகவும், நலன் பயப்பதாகவும் இருக்கும் என்றே தோன்றுகிறது” என்றாள் சுசீலா. வந்தவர் ‘சரி’ என்று போய்விட்டார். அடுத்த வீட்டுக் கலகக்காரி, இதையெல்லாம் தொடக்கத்திலிருந்து முடிவு வரை கேட்டுக் கொண்டிருந்தாள்.</p>
<p class="Text">அவள் மனத்தில் சுசீலாவின் நன்னடத்தையால் அவளது <span class="char-style-override-5">நல்லெண்ணம்</span><span class="char-style-override-30">21</span> புரிந்தது. அவள் உடனே உள்ளே போய் சுசீலாவிடம் பணிவாக, “சுசீலா! நீ நல்லவள், பெரியவள். நான், உன்னிடம் மிக மிக மோசமாக நடந்து கொண்டேன். அப்படியும் நீ எனக்கு நல்லதே செய்து கொண்டு வருகிறாய். சகோதரி! உன் செயலைக் கண்டு எனக்கு மிகவும் மகிழ்ச்சியாயிருக்கிறது. இந்த அறிவை நீ எங்கிருந்து பெற்றாய்? என் இயல்பு எப்போதாவது உன்னுடையது போல் ஆகுமா? நான் உன்னுடன் சிநேகமாக இருக்க விரும்புகிறேன். நான், உன் வீட்டுக்கு அவ்வப்போது வரலாமா?” என்று கேட்டாள். சுசீலா பதில் சொன்னாள்—— “வாருங்கள்! தாராளமாக வாருங்கள். இது உங்கள் வீடு. நீங்கள் என் வீட்டிற்கு வந்தால், அது நான் செய்த பேறல்லவா? உங்களுக்கு என் மேல் எவ்வளவு தயவு! எவ்வளவு அன்பு!” பக்கத்து வீட்டுக்காரிக்கு ஆனந்தமாய்ப் போயிற்று. அன்று முதல் அவள் சுசீலாவின் வீட்டுக்கு அடிக்கடி வரத் தொடங்கினாள். சுசீலாவின் சேர்க்கையால் அவளிடம் நல்ல மாற்றம் ஏற்பட்டது. சில நாட்களிலேயே அவளும் சுசீலாவைப் போலவே நல்ல குணமும் பண்பும் கொண்ட பெண்ணாகி விட்டாள்!</p>
<p class="Text">கலகக்காரப் பெண்ணிடம் ஏற்பட்ட வியத்தகு மாற்றத்தைக் கண்டு சுசீலாவைச் சேர்ந்தவர்களுக்கு வியப்பும் மகிழ்ச்சியும் ஏற்பட்டது. அதுவும் பொல்லாதவளான அந்தப் பெண்ணைப் பற்றிக் காவல் நிலையத்தில் புகார் தரவேண்டும் என்று சொன்னவர்கள், சுசீலாவிடம் வந்து தமது ஆச்சரியத்தைத் தெரிவித்தனர்—— “சுசீலா! இது பெரிய அதிசயம்! நீ இவளையும் உன்னைப் போல ஆக்கிவிட்டாயே.” சுசீலா சொன்னாள்—— “இது எல்லாம் பகவானின் கருணை.” அவர்கள் மேலும், “உன்னைப் பாராட்டுகிறோம். இவளைப் பற்றிக் காவல் நிலையத்தில் குற்றச்சாட்டு எழுதிக் கொடுக்கச் சொன்னோமே. அது எங்கள் தவறு” என்றார்கள்.</p>
<p class="Text">சில நாட்கள் சென்றன. சண்டைக்காரியின் மகனுடைய திருமணம் நிச்சயமாகிவிட்டது. அப்போது அவள் சுசீலாவின் வீட்டிலுள்ள ஆண்கள் அனைவரையும் வற்புறுத்தித் திருமணத்திற்கு அழைத்துச் சென்றாள். வீட்டிலுள்ளவர்கள் அவள் வீட்டுத் திருமணத்திற்குச் சென்றுவிட்டார்கள். மூன்று நாட்கள் அவர்கள் ஊரிலில்லை. இதனிடையில் சுசீலாவின் வீடு இருந்த பகுதியில் திருட்டுப் போய்விட்டது. திருட்டுக் கொடுத்தவர் ஒரு வணிகர். காவலர் அவரை அழைத்துக் கொண்டு பண்டிதரின் வீட்டுக்கு வந்துவிட்டார். “உங்கள் வீட்டில் சோதனை போட வந்திருக்கிறோம்” என்றார். இதைக் கேட்ட பெண்கள் எல்லோரும் அஞ்சி நடுங்கினர். லட்சுமி, “மருமகளே! காவல் அதிகாரி வந்திருக்கிறார். இது நல்லதல்ல. கொஞ்சம் பணம் கொடுத்து அனுப்பிவிடு” என்றாள். சுசீலா அவளிடம், “நீங்கள் கவலைப்படாதீர்கள், நானே சமாளித்துவிடுகிறேன்” என்று கூறிவிட்டு, அந்த வணிகரிடம், “ஏன் ஐயா! இங்கே வீட்டில் ஆண்கள் இல்லாத நேரத்தில் நீங்கள் சோதனை போட விரும்புகிறீர்கள்? எங்களை அவமானப்படுத்தவா ஆசைப்படுகிறீர்கள். களவு போன உங்கள் பொருட்கள், எங்கள் வீட்டில் இருக்கும் என்று சந்தேகப்படுகிறீர்களா?” என்று கேட்டாள். வணிகர், “இல்லை அம்மா. நான் அப்படி எண்ணவில்லை. ஆனால், இந்த காவலர்தான் என்னை இங்கே அழைத்து வந்து விட்டார்” என்று சொன்னார்.</p>
<p class="Text">சுசீலா சிறிதும் அச்சமின்றிக் காவலரிடம், “காவல் அதிகாரியே! நீங்கள், எங்கள் வீட்டில் சோதனை போடத்தானே வந்திருக்கிறீர்கள்?” என்று கேட்டாள். அவரும், “ஆமாம். நேற்று இரவு இந்த வணிகர் வீட்டில் திருட்டுப் போய்விட்டது. எங்கள் கடமை சோதனை செய்வது. அதற்காகவே நான் வந்திருக்கிறேன்” என்று சொல்லவே, சுசீலா சிறிதும் <span class="char-style-override-30">1</span><span class="char-style-override-5">அச்சமின்றி</span>ப் பின்வருமாறு சொன்னாள்—— “நல்லது. ‘நான் என்னுடைய சொந்த முடிவின்பேரில் சோதனை போடுகிறேன்’ என்று எழுதிக் கொடுங்கள். மேலும், சோதனையில் ஒரு பொருளும் கிடைக்கவில்லை என்றால், நாங்கள் அடைந்த அவமானத்திற்காக, ‘யார் மீது மான நஷ்ட வழக்குப் போட வேண்டும்?’ என்றும், ‘யார் பொறுப்பாளி?’ என்றும் சொல்லி விடுங்கள்?” என்று சொன்னாள். இதைக் கேட்ட காவலர் பயந்து போய், “இந்த வணிகர்தான் என்னை அழைத்து வந்தார். ஆனால், பொறுப்பை ஒத்துக்கொள்ள மறுக்கிறார்” என்று சொல்லிவிட்டார். பிறகு இருவருமே பேசாமல் போய் விட்டனர். கல்யாண ஊர்வலத்திற்காகச் சென்றிருந்த ஆண்கள் திரும்பி வந்து, இந்த நிகழ்ச்சியைக் கேட்டு மிகவும் மகிழ்ச்சி அடைந்தனர். சுசீலாவின் மதிப்பு மேலும் உயர்ந்தது.</p>


<p class="Page-Break"> </p>
<p class="Small-Head">( 4 )</p>
<p class="Text">இந்தவிதமாக வீட்டில் உள்ள ஆண்பிள்ளைகளிடையே சுசீலா மீது நல்லெண்ணமும் மரியாதையும் அதிகரித்து வந்தன. அவளுக்குக் கிடைத்த இந்த மரியாதையையும் மதிப்பையும் கண்ட மற்ற பெண்களின் மனத்தில் பொறாமை எழுந்தது. பொறாமை என்ற நெருப்பின் காரணமாக, அவர்கள் மனத்திலேயே குமைய ஆரம்பித்தார்கள். அவளை மட்டம் தட்ட, அவள் மேல் குற்றம் தேடத் தொடங்கினர். ஆனால், சுசீலாவிடம் எந்த ஒரு குற்றமும் குறையும் இல்லை. அவள் அனைவருக்கும் தொண்டு செய்தாள். அவர்களது நற்குணங்களைப் பாராட்டினாள். யாருடைய குற்றத்தையும் குறையையும் அவள் கண்டு கொள்ளவில்லை. எனவே, அவர்களுக்கு ஒரு பிடியும் கிடைக்கவில்லை. சமையற்காரனும் வேலைக்காரனும் ஏற்கனவே சுசீலாவிடம் பகைமை கொண்டிருந்தார்கள் அல்லவா? அவர்களுக்கு இந்தப் பெண்களின் மனமாற்றம் உதவியாகப் போயிற்று. அவர்கள் அதைப் பயன்படுத்தி லாபம் அடையத் திட்டமிட்டனர்.</p>
<p class="Text">ஒரு நாள் அப்பெண்களும் சமையற்காரனும் வேலைக்காரனும் சேர்ந்து, சுசீலாவை அவமானப்படுத்த ஒரு சூழ்ச்சி செய்தனர். ஒரு திட்டம் போட்டு, அதன்படி ரமா, தன் “தங்கவளையல்களைக் காணோம்” என வதந்தி பரப்பினாள். “எனக்கு சுசீலா மேல்தான் சந்தேகம்” என்றாள். ஆண்கள் இதை நம்பவில்லை. மேலும் சில நாட்கள் சென்ற பிறகு ரோகிணி, “என் உள்ளாடையும் புடவையும் நேற்றிலிருந்து காணாமல் போய்விட்டன” என்றாள். அப்போது ஆண்கள் கொஞ்சம் ஆச்சரியமடைந்தனர். ‘இது என்ன ஒவ்வொரு நாளும் ஏதோ ஒரு பொருள் திருட்டுப் போகிறதே!’ என்று யோசித்தார்கள். ஒன்றும் தெளிவாகவில்லை. மேலும் இரண்டு, மூன்று நாட்களுக்குப் பிறகு கல்யாணி, “என்னுடைய தங்கமாலையைக் காணோமே” என்று புகார் கூறினாள். வீட்டில் எல்லா இடத்திலும் தேடினார்கள். ஆனால், ஒன்றும் கிடைக்கவில்லை! எப்படிக் கிடைக்கும்? பொருளுக்கு உரியவர்களே வேண்டுமென்று மறைத்து வைத்திருந்தார்கள். பெண்கள் எல்லோருமே சுசீலாவின் மேல் சந்தேகத்தைக் கிளப்பினார்கள்.</p>
<p class="Text">அந்தப் பகுதியில் காவேரி என்று பெயருள்ள ஒரு கிழவி இருந்தாள். அவளது பிறந்தகம் சுசீலாவின் தந்தை வீட்டிற்கு அருகிலேயே இருந்தது. அவளுக்கு சுசீலாவின் தாயை நன்றாகத் தெரியும். அவளிடம் அன்பு கொண்டவள். வேலைக்காரன் மூலமாக, அவள் தன் பிறந்த வீட்டுக்குப் போகப் போகிறாள் என்று தெரிய வந்தது. இதைத் தெரிந்து கொண்டு பெண்களும் வேலைக்காரர்களும் ஒரு வஞ்சக வலை பின்னினார்கள். அவர்கள் மறைத்து வைத்த பொருட்களை ஒரு பையில் போட்டுத் தைத்தனர். அதை சமையற்காரன் எடுத்துக் கொண்டு போய் காவேரியிடம் கொடுத்தான். கூடவே ஒரு கடிதமும் கொடுத்தான். அதில் பின்வருமாறு எழுதப்பட்டிருந்தது—— “அம்மாவுக்கு சுசீலா நமஸ்காரம். காவேரி மூலம் இந்தப் பையை அனுப்பியிருக்கிறேன். இது யாருக்கும் தெரியக் கூடாது.” சமையற்காரன் காவேரியிடம், “சுசீலா, தன்னுடைய தாயாரிடம் கொடுக்கச் சொல்லி, இந்தப் பையை மட்டுமே கொடுத்தாள். இதை அவளுடைய தாயிடம் மட்டுமே கொடுக்க வேண்டும்” என்று சொல்லிவிட்டு, அவன் போய்விட்டான்.</p>
<p class="Text">அன்று இரவே ரோகிணி, சுசீலா நீங்கலாக, மற்ற எல்லாப் பெண்களையும் கூட்டி வைத்துக் கொண்டு, “பல நாட்களாக நம் வீட்டுப் பொருட்கள் களவு போய்க் கொண்டிருக்கின்றன. சுசீலா மீதுதான் நமக்குச் சந்தேகம். நம் பகுதியில் வசிக்கும் காவேரி, சுசீலாவின் தாயாருக்கு மிகவும் வேண்டியவள். நாளை, அவள் தன் தாயார் வீட்டுக்குப் போக இருக்கிறாள். நாளை காலை அவள் போவாள். நம் வீட்டு வாசல் வழியேதான் அவள் போயாக வேண்டும். சுசீலா நிச்சயம் அவளிடம் சில பொருட்களைக் கொடுத்திருப்பாள். அவளைத் தடுத்து நிறுத்தி, சுசீலா என்னென்ன சாமான்கள் அனுப்பியிருக்கிறாள் என்று பார்த்துவிட வேண்டும்” என்று பேசித் தீர்மானித்தனர்.</p>
<p class="Text">மறு நாள் காலையிலேயே சுசீலாவின் கணவன் மோகன், தன் வீட்டு வாயிற்படியில் உட்கார்ந்து கொண்டான். காவேரி பையை எடுத்துக் கொண்டு போனாள். மோகன் அவளைத் தடுத்து நிறுத்தி, “பாட்டி! என்ன எடுத்துக் கொண்டு போகிறாய்?” என்றான். பாட்டியும், “சுசீலா, தன் தாய்க்கு ஒரு பையும், ஒரு கடிதமும் அனுப்பியிருக்கிறாள்; கொண்டு போகிறேன்” என்றாள். அதைக் கேட்ட மோகன், “பையைக் கொண்டு போக வேண்டாம். என்னிடம் கொடுத்துவிடு” என்று கூறி, கிழவியிடமிருந்து பையையும் கடிதத்தையும் வாங்கிக் கொண்டான். “நீ போ” என்று அவளை அனுப்பிவிட்டான். அதற்குப் பிறகு, அவன் வீட்டிலுள்ள எல்லா ஆண்களையும் வைத்துக் கொண்டு பையையும் கடிதத்தையும் அவர்கள் எதிரே வைத்தான். கிழவி சொன்னதையும் கூறினான். பையைத் திறந்து பார்த்த போது, களவு போன நான்கு பொருட்களும் அதில் இருந்தன. பிறகு கடிதத்தைப் பிரித்துப் படித்தான். அதில் உள்ள செய்தியைக் கேட்டவுடன் எல்லோரும் கொதித்தெழுந்தனர். மோகன் ஆத்திரத்துடன் வீட்டிற்குள் சென்று, சுசீலாவை மிகவும் மோசமான வார்த்தைகளால் திட்டினான்—— “தீயவளே! வீட்டைவிட்டு உடனே வெளியே சென்றுவிடு. நீ, நம் வீட்டுப் பொருட்களையே திருடியிருக்கிறாய். இந்த வீட்டில் திருடிய பொருட்களை, காவேரியின் மூலம் உன் பிறந்த வீட்டிற்கு அனுப்பினாயே. அவை எல்லாம் கிடைத்துவிட்டன. என்ன ஆனாலும் உன்னைப் போல இழிந்தவள் இந்த வீட்டில் இருக்கக் கூடாது. நாங்கள் இனி, உன்னை இங்கே வைத்துக் கொள்ள மாட்டோம். போ! எங்கு வேண்டுமானாலும் போ!!” </p>
<p class="Text">இது அபாண்டம். எதிர்பாராது விழுந்த இடி. சுசீலா நடுங்கிவிட்டாள். அழுகை வந்துவிட்டது. கண்ணீர் வடித்துக் கொண்டு அவள் மிகவும் தீனமான குரலில், “சுவாமி! என் நாதா! நீங்கள் என்னை நம்புங்கள். நான், இதைச் செய்யவேயில்லை. பகவானே எனக்குச் சாட்சி. கொஞ்சம் அமைதியாகச் சிந்தியுங்கள். அந்தக் கிழவியைக் கூப்பிட்டு, அவளிடம் ‘பையையும் கடிதத்தையும் யார் கொடுத்தது?’ என்று கேளுங்கள். நான் கடிதமும் எழுதவில்லை, பையையும் அனுப்பவில்லை. காவேரியிடம் நான் எதையுமே கொடுக்கவில்லை. நீங்கள் அந்தக் கடிதத்தில் உள்ள எழுத்துக்களைப் பாருங்கள். யார் எழுத்து? என்று இதை நீங்கள் நன்றாக ஆராய்ந்து பார்த்து விடவேண்டும்” என்றெல்லாம் சொல்லிப் பார்த்தாள். மோகன் கோபத்தால் குருடாகியிருந்தான். தன் மனைவி இப்படிச் செய்துவிட்டாளே என்ற அவமானம் கலந்த வருத்தம் அவனுக்கு. கோபத்தால் விவேகம் அழிந்துவிடுகிறது. சாட்சி எதிரே இருக்க, எவன் ஆறஅமர ஆராய்ந்து கொண்டிருப்பான்?</p>
<p class="Text">அவன் எரிச்சலுடன் சொன்னான்—— “உனக்கு வெட்கமாயில்லை? பதில் வேறு பேசிக் கொண்டு திரிகிறாய். நீ, எனக்கு அழியாத களங்கத்தை ஏற்படுத்திவிட்டாய். நீ, என் முகத்தில் பூசியிருக்கிற கரி ஒருபோதும் அழியாது. நான், உன் முகத்தில் விழிக்கவே விரும்பவில்லை. இவ்விடத்தைவிட்டு உடனே போய்விடு” என்று சத்தம் போட்டான். சுசீலாவும் மன்றாடிப் பலவாறாக எடுத்துச் சொல்லிப் பார்த்தாள். அவன் எதையும் கேட்கத் தயாராக இல்லை. அவளை வெளியே அனுப்பிவிட்டான். கண்ணனுக்கு அப்போது நான்கு வயது. ராதா ஆறு வயதுப் பெண். அவர்கள் இருவரையும் அவர்கள் பாட்டி தன்னிடம் வைத்துக் கொண்டாள். சூழ்ச்சி செய்த சமையற்காரன், வேலைக்காரன், வீட்டுப் பெண்கள் எல்லோருக்கும் தம் எண்ணம் வெற்றி அடைந்ததில் பெரும் மகிழ்ச்சி. அவர்கள் துள்ளிக் குதித்தனர். “நாங்கள்தான் முதலிலிருந்தே சொல்லிக் கொண்டிருக்கிறோமே! இவ்வளவு பெரிது பெரிதாகப் பேசுகிற இவள் நிச்சயம் இழிந்தவள்தான். ஆனால், அவள் எல்லோரையும் மயக்கி இருந்தாள். இன்று சாயம் வெளுத்துவிட்டது” என்றனர்.</p>
<p class="Text">இவ்வாறெல்லாம் அவர்கள் மிகவும் மோசமான முறையில் நடந்து கொண்டபோதும், சுசீலாவின் மனத்தில் <span class="char-style-override-30">12</span><span class="char-style-override-5">கோபம் சிறிதுகூட ஏற்படவில்லை</span>. பழிக்குப் <span class="char-style-override-30">10</span><span class="char-style-override-5">பழிவாங்க வேண்டும்</span> என்றும் அவள் எண்ணவில்லை. அவள் யாரையும் குறை கூறாமல் தன் விதியை நொந்து கொண்டாள். அவள் யோசித்தாள்—— ‘நான், ஒரு குற்றமும் செய்யவில்லை. என்மேல் களங்கம் சுமத்தி, என் கணவனே என்னைத் துரத்துகிறார். இந்த நிலையில் உயிர் வாழ்வதால் என்ன பயன்? ஆனால், சாஸ்திரங்கள் பெண்ணுக்குக் கணவன்தான் எல்லாம்; அவனே தீர்த்தம், அவனே நோன்பு என்று சொல்கின்றன. இதை எண்ணி, நான் அவர் கட்டளையை மகிழ்ச்சியுடன் ஏற்க வேண்டும். மனத்தை எப்போதும் தைரியமாக வைத்துக் கொள்ள வேண்டும். ஆபத்து எல்லோருக்கும்தான் வருகிறது. அறிவாளிகள் ஒருபோதும் தைரியத்தையும் தர்மத்தையும் விட்டுவிடக் கூடாது. பகவான் ஸ்ரீகிருஷ்ணன் ஸ்ரீமத்பகவத்கீதையில் பின்வருமாறு கூறியிருக்கிறார்——</p>
<p class="Shlok">து<span class="char-style-override-14">3</span>கே<span class="char-style-override-14">2</span>ஷ்வநுத்<span class="char-style-override-14">3</span>விக்<span class="char-style-override-14">3</span>நமநா:</p>
<p class="Shlok">ஸுகே<span class="char-style-override-14">2</span>ஷு விக<span class="char-style-override-14">3</span>தஸ்ப்ரு॒ஹ: ।</p>
<p class="Shlok">வீதராக<span class="char-style-override-14">3</span>ப<span class="char-style-override-14">4</span>யக்ரோத<span class="char-style-override-14">4</span>:</p>
<p class="Shlok">ஸ்தி<span class="char-style-override-14">2</span>ததீ<span class="char-style-override-14">4</span>ர்முநிருச்யதே ॥</p>
<p class="Shlok para-style-override-14">— ஸ்ரீமத் பகவத்கீதை 2/56</p>
<p class="Text">‘துன்பங்கள் நேர்கையில் எவனுடைய மனம் கலங்குவது இல்லையோ, சுகங்களை அடையும்போது அவற்றில் சிறிதுகூட ஆசை கொள்வதில்லையோ, எவனுக்கு விருப்பு, பயம், கோபம் ஆகிய இவை முற்றும் அற்றுப்போயினவோ, அத்தகைய முனிவன் ‘ஸ்திதப்ரக்ஞன்’ என்று கூறப்படுகிறான்.’</p>
<p class="Text">‘தைரியம், தர்மம், நண்பன், மனைவி — இவை நான்கையும் ஆபத்து வரும்போது சோதித்து அறிந்து கொள்ளலாம்’ என்று கோஸ்வாமி துளசிதாசரும் கூறியிருக்கிறார். எனவே, துக்க ஆவேசத்தில் தற்கொலை செய்து கொள்வது அறிவுடைமையாகாது. அதனால், இந்த உலகத்திலோ அல்லது பரலோகத்திலோ சுகம் கிடைக்காது. மாறாக, இன்று வீட்டை விட்டு அனுப்பப்படும் போதே இவ்வளவு துயரம் ஏற்படுகிறதே! தற்கொலை செய்து கொள்ளும் சமயத்தில் எவ்வளவு அதிகமாக வருத்தம் ஏற்படும்! சாக விரும்பி ஆற்றில் இறங்கியவருக்கு, அப்போது அனுபவிக்கும் துன்பம் மிக அதிகமாகிறது. எப்படியாவது பிழைத்துக் கரையேற வேண்டும் என்று மனம் துடித்து, வெளியேற முயல்கிறார். இவ்விதமே சாக வேண்டும் என்று விஷம் குடித்தவனும் மீண்டும் வாழவேண்டும் என்று ஆவல் கொண்டு நஞ்சை வெளியேற்ற முயல்கிறான். தன் உடலின் மேல் மண்ணெண்ணையை ஊற்றிக் கொண்டு நெருப்பு வைத்துக் கொண்டு சாக முயல்கிறவனும் அலறி அலறிச் சாகிறான். அவர்களுக்குக் கஷ்டம் இங்கேயே ஏற்படுகிறது என்பது மட்டுமல்ல. இறந்த பிறகும் இருளடைந்த நரகத்தில் சென்று மிகவும் பயங்கரமான கஷ்டத்தையும் துர்க்கதியையும் அடைய நேரிடுகிறது.</p>
<p class="Shlok">அஸூர்யா நாம தே லோகா:</p>
<p class="Shlok">அந்தே<span class="char-style-override-14">4</span>ந தமஸாவ்ரு॒தா: ।</p>
<p class="Shlok">தா(ம்)ஸ்தே ப்ரேத்யாபி<span class="char-style-override-14">4</span>க<span class="char-style-override-14">3</span>ச்ச<span class="char-style-override-14">2</span>ந்தி</p>
<p class="Shlok">யே கே சாத்மஹநோ ஜநா: ॥</p>
<p class="Shlok para-style-override-14">— ஈஶாவாஸ்ய உபநிஷத் 3</p>
<p class="Text">“தற்கொலை செய்து கொள்கிறவர்கள் எவராயிருந்தாலும் அறியாமை, துயரம், வருத்தம் ஆகிய இருள் நிறைந்த அசுரர்களின் பிரசித்தியான பலவிதமான பிறவிகளுக்கும், நரக லோகங்களுக்குமே போகிறார்கள்.”</p>
<p class="Text">இது மட்டுமல்ல. என்னுடைய பிறந்த வீடு, புகுந்த வீடு இரண்டின் மேலும் கறை (களங்கம்) படிந்துவிட்டது. இது எனக்கு மிகவும் <span class="char-style-override-30">19</span><span class="char-style-override-5">வெட்கத்திற்குரியது.</span> சிறந்த மங்கையருக்குத் தற்கொலை செய்துகொள்ளும் எண்ணம் ஏற்படுவதே களங்கமாகும். எனவே, நான் என் வாழ்வை மாய்த்துக் கொள்ள மாட்டேன். தெய்வத்தின் சந்நிதியில் நியாயம்தான் இருக்கிறது. நான் உண்மையானவள். உயிருடன் இருந்தால் என் மீது ஏற்பட்டுள்ள இந்தக் களங்கம் காலப்போக்கில் தானே விலகிவிடும். அப்படி ஒரு நாள் வரும். பொய் எவ்வளவு நாள் நிலைத்து இருக்கும்? நான் கிடந்துவிட்டுப் போகிறேன். ‘சியமந்தக மணியைத் திருடினார்’ என்று பகவான் ஸ்ரீகிருஷ்ணனுக்கே களங்கம் ஏற்பட்டதே! ஆனால், அது நிலைத்ததா? இல்லையே! — இவ்விதம் எண்ணி, அவள் மனத்தில் <span class="char-style-override-5">தைரியம்</span><span class="char-style-override-30">23</span> கொண்டாள். தானாக வந்த கஷ்டத்தைச் சகித்துக் கொண்டு, அவள் <span class="char-style-override-30">8</span><span class="char-style-override-5">ஸ்வதர்மபாலனம் (தனக்கு விதிக்கப்பட்ட கடமை) என்ற தவத்தில்</span> ஈடுபட்டாள். வாழ்வுக்கேற்ற நியாயமான வழியையும் சிந்திக்கத் தொடங்கினாள்.</p>


<p class="Page-Break"> </p>
<p class="Small-Head">( 5 )</p>
<p class="Text">மாலையில் அவள் ஒரு சத்திரத்திற்குச் சென்று தங்கினாள். நாள்தோறும் இடைவிடாமல் முறைப்படி பரமாத்மாவைத் <span class="char-style-override-5">தியானம்</span><span class="char-style-override-30">3</span> செய்தாள். அதனால், அவள் <span class="char-style-override-5">உள்ளம் தூய்மை</span><span class="char-style-override-30">2</span> அடைந்தது. அவள் <span class="char-style-override-5">மனதையும் புலன்களையும் அடக்கி</span><span class="char-style-override-30">5</span>, நாள்தோறும் கீதையையும் இராமாயணத்தையும் பாராயணம் செய்தாள்; <span class="char-style-override-5">பகவானுடைய தூய நாமங்களை ஜபித்தாள்</span><span class="char-style-override-30">7</span><span class="char-style-override-5">.</span> பகைமையோ, வெறுப்போ கொள்ளாமல், ‘தன் கணவனது எண்ணங்கள் தூயதாக வேண்டும்’ என்று மனமுருகிக் கடவுளை வேண்டிக் கொண்டாள்.</p>
<p class="Text para-style-override-13">அவளிடம் வீட்டுச்செலவுப் பணத்தில் நூற்றைம்பது ரூபாய் மிச்சம் இருந்தது. அந்தப் பணத்திற்குள் வருங்காலத்தை அமைத்துக் கொள்ள திட்டமிட்டாள். மறுநாள், அவள் ஐந்து ரூபாய்க்கு ஒரு பெரிய ஊசி வாங்கினாள். ஐம்பது ரூபாய்க்குப் பட்டுக் கலர் நூல் வாங்கினாள். இருபது ரூபாய்க்கு மாவு, பருப்பு, மசாலா, இரண்டு தைக்கப்பட்ட இலைகள் — இவற்றை வாங்கிக் கொண்டாள். மேலும், ஐம்பது ரூபாய்க்கு ஒரு வாளியும், ஒரு வாணலியும் வாங்கினாள்.<span class="char-style-override-31">‡</span> தங்கியிருந்த சத்திரத்திற்கு வந்து வாணலியில் மாவைப் போட்டுப் பிசைந்து, இலையில் வைத்துக் கொண்டாள். பிறகு வாணலியைக் கவிழ்த்து வைத்து, அதன் மேலேயே ரொட்டிகளைச் சுட்டு எடுத்தாள். பிறகு ரொட்டிகளை இலையில் வைத்துவிட்டு, வாணலியைக் கழுவி எடுத்து, அதில் பருப்பை வேக வைத்துக் கொண்டாள். இவ்விதம் உணவு தயாரானதும் சாப்பாட்டை முடித்துக் கொண்டு, ஊசியையும் நூலையும் கொண்டு பனியனும் மேஜை விரிப்புகளும் பின்னினாள். அவற்றை எடுத்துச் சென்று கடைத்தெருவில் விற்றாள். ஐம்பது ரூபாய் கிடைத்தது. இவ்விதம் அவள் ஒவ்வொரு நாளும் ஐம்பது ரூபாய் சம்பாதித்தாள். அதிலிருந்து நாற்பது ரூபாய்க்கு மளிகை சாமான்கள் வாங்கி, பத்து ரூபாயை மிச்சப்படுத்தத் தொடங்கினாள். பதினைந்து நாட்களில் நூற்று ஐம்பது ரூபாய் மிஞ்சியவுடன், ஐம்பது ரூபாய் வாடகைக்கு ஓர் அறையில் குடி புகுந்தாள். ஐம்பது ரூபாய்க்கு மேலும் சில உணவு தயாரிக்கும் பாத்திரங்களை வாங்கிக் கொண்டாள். ஐம்பது ரூபாய்க்கு நூல் வாங்கி வந்தாள்.</p>
<p class="Foot-Note"><span class="char-style-override-32">‡</span> இங்கு குறிப்பிட்டுள்ள பொருட்களின் விலைமதிப்பு பழங்காலத்தில் இருந்தவை எனக் கொள்க.</p>
<p class="Text">பிறகு சுசீலா, ‘புடவைகள், பாவாடைகள், மேலாக்குகள், சால்வைகள், துப்பட்டாக்கள் முதலியவற்றில் பூக்கள், இலைகள் தைக்கப்படும்; பாசுரங்கள், பனுவல்கள், சுலோகம் முதலியவை எழுதித் தரப்படும்’ என்று நகர் முழுவதும் விளம்பரம் செய்தாள். வீட்டுக்கே துணிகளைக் கொண்டுவரச் செய்தாள். மக்களும் நிறைய வேலை கொடுத்தார்கள். அவள் செய்த வேலை மிகவும் நேர்த்தியாக இருந்தது. மனங்கவரும்வண்ணம் பின்னலிலேயே எழுதப்பட்ட பாசுரங்கள், பனுவல்கள் முதலியவற்றின் நேர்த்தியைப் பார்த்து வேலை கொடுத்தார்கள். அவளது அறிவையும் கலைத்திறனையும் மிகவும் போற்றினர். இதனால் சுசீலாவுக்கு மாதம் ஆயிரம் ரூபாய் கிடைத்தது. ஓராண்டு ஆனபிறகு அவள் கொஞ்சம் பெரிய வீடாக வாடகைக்கு எடுத்தாள். அதில் பெண்கள் பாடசாலை ஒன்று திறந்தாள். அதில் ஊதியம் வாங்காமலே இலக்கணம், பகவத்கீதை, இராமாயணம் போன்ற பல நூல்களைக் கற்றுக் கொடுத்தாள். பாடங்களுடன் பெண்களுக்குக் கைவேலையும் கற்றுக் கொடுத்தாள். பெண்கள் தயாரித்த பொருட்களை, அவள் கடைத்தெருவில் விற்று, ஒவ்வொரு மாதமும் ஏறக்குறைய ஆயிரம் ரூபாய் மிச்சப்படுத்தினாள். இவ்விதம் ஒரே ஆண்டில் செலவு போக, அவளிடம் பத்தாயிரம் ரூபாய் சேர்ந்துவிட்டது.</p>
<p class="Text">அதற்குப் பிறகு, அவள் சிறிய மனை வாங்கி, அதில் ஒரு மண் குடிசை போட்டுக் கொண்டாள். ஒரு பசுமாடு வாங்கினாள். மாட்டையும் வீட்டையும் கவனித்துக் கொள்ள, ஒருவரை வேலைக்கு அமர்த்திக் கொண்டாள். இவ்விதம் உழைத்ததனால், அவளிடம் இரண்டு ஆண்டுகளில் இருபதாயிரம் ரூபாய் மிச்சமாகியது.</p>
<p class="Text">மூன்றாவது ஆண்டில், அவள் தானே துணி வாங்கி, சித்திரங்கள், பாக்கள் முதலியவை எழுதி, வியாபாரம் செய்யத் தொடங்கினாள். <span class="char-style-override-30">11</span><span class="char-style-override-5">உண்மையுடனும் நியாயமாகவும்</span> விற்றல்—வாங்கல் செய்து கொண்டே, மற்றவர்களுக்கும் கூலி பெற்றுக் கொண்டு படங்கள், பாக்கள் பின்னிக் கொடுத்தாள். அவளுடைய உண்மை, நேர்மை, பணிவு, அன்பு ஆகியவற்றுடன் கூடிய நடத்தை, எல்லோர் மனத்திலும் நன்மதிப்பை ஏற்படுத்தியது. வியாபாரத்தில் பணம் பெருகியது. நாற்பதாயிரம் ரூபாய் லாபம் வந்தது. வியாபாரத்தில் ஏற்பட்ட செலவு போக, ஒவ்வொரு மாதமும் இரண்டாயிரம் ரூபாய் மிச்சப்படத் தொடங்கியது. இவ்விதம் அவள் பணவசதி பெருகவே, நகரில் அவளுக்குப் பெருமையும் வளர்ந்தது. அவள் ஒரு பணக்காரியைப் போல மதிப்புடன் வாழ்ந்து வரத் தொடங்கினாள். நாளடைவில் அவள், தன் சொந்த நிலத்தில் மச்சுவீடும் கட்டிக் கொண்டாள். அதிக வேலைக்காரர்களை வைத்து வியாபாரத்தைப் பெருக்கினாள். அவளுடைய பணிவான, நேர்மையான நடத்தை எப்போதுமே தூயதாகவும், சாத்விகம் கொண்டதாகவும், மதிப்பிற்குரியதாகவும் இருந்து வந்தது. அவள் வியாபார நேர்மையும் புகழ் பெற்றது. அவளது உள்ளத்தில் எளியவர்கள், துயருற்றவர்கள், திக்கற்றவர்கள், ஏழைகள், கால் இழந்தவர்கள், முடங்கள், அங்ககீனர்கள் போன்றோரிடம் அளவற்ற <span class="char-style-override-5">கருணை</span><span class="char-style-override-30">16</span> இருந்தது. அதனால் அவள், அவர்களுக்குத் தேவைப்படும்போது, உணவு, துணி முதலியவற்றைப் <span class="char-style-override-30">4</span><span class="char-style-override-5">பற்றற்ற உணர்வுடன் தானமாகக்</span> கொடுத்து வந்தாள். அவள் தினமும் உணவு சமைத்தவுடன், பகவானுக்கு நிவேதனம் செய்த பிறகு மந்திரங்கள் சொல்லாமலே <span class="char-style-override-31">‡</span><span class="char-style-override-5">வைசுவதேவம்</span><span class="char-style-override-30">6</span> செய்தாள். பிறகு முதலில் அடியார்களுக்கு உணவு அளித்துவிட்டு, தான் உணவு அருந்தினாள்.</p>
<p class="Foot-Note"><span class="char-style-override-32">‡</span> தேவர்களுக்கு அன்னத்தினால் கொடுக்கப்படும் பூஜை.</p>


<p class="Page-Break"> </p>
<p class="Small-Head">( 6 )</p>
<p class="Text">சாது மங்கையான சுசீலாவை வீட்டை விட்டு வெளியேற்றி விட்ட பிறகு, அங்கே அவளுடைய மாமனார், மாமியார், மைத்துனர்கள் — இவர்கள் அனைவரும் பழிச்சொல் கேட்க நேர்ந்தது. வீட்டிலும் பரஸ்பரம் மனத்தாங்கலும் விரோதமும் வளர்ந்தன. அனைவரிடமும் விவேகக்குறைவும் இருந்த காரணத்தால், வீட்டில் இருந்த பணமும் சொத்தும் நாசமடையத் தொடங்கின.</p>
<p class="Text">ஒரு நாள் ரோகிணியிடம் அந்தச் சரகத்துப் பெண் ஒருத்தி வந்து, “எனக்கு ஒரு ஐம்பது ரூபாய் வேண்டும்” என்று கேட்டாள். “பணத்திற்கு நூற்றுக்கு இரண்டு ரூபாய் வீதம் வட்டி கொடுப்பேன்” என்றாள். பார்த்தால் பெரிய இடத்துப் பெண்ணாயிருக்கிறாள் என்று எண்ணிய ரோகிணி, ஐம்பது ரூபாயை எடுத்துக் கொடுத்தாள். அவள் பணத்தை வாங்கிக் கொண்டு போய்விட்டாள். பிறகு, கொஞ்ச நேரத்தில் அவளே திரும்பி வந்து ஒரு ரூபாய் கொடுத்துவிட்டு, “நீங்கள் ஐம்பது ரூபாய் என்று ஐம்பத்தொரு ரூபாயைக் கொடுத்துவிட்டீர்கள். அந்த ஒரு ரூபாயைக் கொடுக்கவே, நான் திரும்பி வந்தேன்” என்றாள். இதனால் ரோகிணியின் மனத்தில் அவள் மீது நல்ல மதிப்பு ஏற்பட்டது. ஒரு ரூபாயை வாங்கிக் கொண்டு, ‘அவள் பெரிய இடத்து நல்ல பெண்பிள்ளை’ என்று எண்ணினாள். பதினைந்து நாட்கள் சென்றன. அவள் திரும்பி வந்து ஐம்பது ரூபாயுடன், ஒரு மாதத்திற்கான வட்டி ஒரு ரூபாயையும் சேர்த்துக் கொடுத்தாள். ரோகிணி அப்போது, “நீங்கள் வேண்டுமானால் இன்னும் கொஞ்ச நாட்கள் வைத்துக் கொள்ளலாமே!” என்றாள். அவள், “இப்போது தேவை இல்லை. தேவை ஏற்படும்போது வாங்கிக் கொள்கிறேன்” என்று சொல்லிவிட்டுப் போனாள்.</p>
<p class="Text">மேலும் சில நாட்கள் சென்றபின் அவள் வந்து, “எனக்கு இருநூறு ரூபாய் வேண்டும். கடன் தர முடியுமா?” என்று கேட்டாள். ரோகிணி உடனே ரூபாயை எடுத்துக் கொடுத்து விட்டாள். பத்து நாட்களுக்குப் பிறகு அந்தப் பெண் வந்து இருநூறு ரூபாய் அசலையும், ஒரு மாத வட்டி நான்கு ரூபாயையும் கொடுத்தாள். ஆகவே, அவள்மீது மேலும் நம்பிக்கை வலுத்தது.</p>
<p class="Text">பின்னர், சில நாட்கள் கழித்து, அவள் ஒரு நாள் மீண்டும் வந்தாள். வந்தவள் அழத் தொடங்கினாள். ரோகிணி, “ஏன் அழுகிறீர்” என்று கேட்டாள். அதற்கு அவள், “எங்கள் குடும்பத்தில் ஒரு திருமணம். என்ன செய்வது? என் நகைகளையெல்லாம் என் வீட்டுக்காரர் அடகு வைத்திருக்கிறார். நகையில்லாமல் திருமணத்திற்குப் போவது அவமானம். எனவே, திருமணத்திற்கு அணிந்து போக, மூன்று நாட்களுக்கு உங்கள் நகைகளைக் கொடுத்து, என் மானத்தைக் காப்பாற்றுங்கள்” என்றாள். ரோகிணிதான் அவளிடம் அபார நம்பிக்கை கொண்டவளாயிற்றே! எனவே, மறுத்துப் பேசாமலும் யோசிக்காமலும் நகைகளை எடுத்துக் கொடுத்துவிட்டாள். அவள் நகைகளை எடுத்துக் கொண்டு தன் வீட்டுக்குச் சென்று விட்டாள்.</p>
<p class="Text">மூன்று நாட்கள் ஆயின; ஐந்து நாட்களும் கடந்தன. ஆனால், அவள் வருவதாகக் காணோம். எனவே, ரோகிணி அவள் வீட்டுக்கே போய், “அக்கா! திருமணம் நடந்து விட்டதில்லையா?” என்று கேட்டாள். அப்போது அந்தப் பெண், “திருமணமா? எங்கள் வீட்டில் யாருக்கும் எந்தக் கல்யாணமும் இல்லையே!” என்று சொன்னாள். ரோகிணி கேட்டாள்—— “உங்கள் குடும்பத்தில் திருமணம் என்று சொல்லித்தானே, என்னிடமிருந்து நகைகளை வாங்கிக் கொண்டு வந்தீர்கள் இல்லையா?”</p>
<p class="Text">அதற்கு அந்த மங்கை, “எங்கள் வீட்டில் திருமணமும் இல்லை. நான், உன் நகைகளை வாங்கிக் கொண்டு வரவும் இல்லை. எங்களிடமே ஏகப்பட்ட நகைகள் இருக்கின்றன. உன்னிடம் நகை வாங்க, நான் ஏன் வரவேண்டும்?” என்று கேட்டாள். ரோகிணி, “நீங்கள் என் வீட்டுக்கு பல முறை வந்தீர்கள்! பணம் கடன் கொடுக்கல்—வாங்கல் நடந்தது. இன்று இப்படி என்னிடமே பொய் பேசுகிறீர்களே, ஏன்?” என்று கேட்டாள். அவள் “அடேயப்பா! நான் பொய் பேசுகிறேனா? நீயா? நாங்களே எங்கள் பணத்தை வட்டிக்குக் கடன் கொடுத்து வாங்கிக் கொண்டிருக்கிறோம். எங்களிடம் பணக்குறைவு எதுவும் கிடையாது. பணம் வாங்குவதற்கு என்று உன்னிடம் எதற்காக ஓடி வரவேண்டும்? எங்கள் வீட்டில் பணச்செலவு என்றால் ஆண்களே சரிசெய்து கொள்வார்கள். இதை எங்கள் வீட்டு ஆண்கள் கேட்டால், உன் மானத்தை வாங்கி விடுவார்கள்!” என்று ஒரே போடாகப் போட்டுவிட்டாள்.</p>
<p class="Text">அவள் சொன்னதைக் கேட்டு, ரோகிணி திகைப்பில் ஆழ்ந்தாள். அவள் வீட்டுக்குத் திரும்பி வந்து, நொந்த உள்ளத்துடன் தன் தந்தையிடமும் அண்ணன்மார்களிடமும் சொல்லி அழுதாள். அவள் சொன்னதைக் கேட்டு சகோதரர்களும் தந்தையும், “நீ நகை கொடுத்தாயே, ஏதாவது எழுதி வாங்கினாயா? அப்போது யார் இருந்தார்கள்?” என்று கேட்டனர். ரோகிணி, “நான் ஒன்றும் எழுதி வாங்கவில்லை. நான் நம்பிக்கையின்பேரில் நகையைக் கொடுத்தேன். யாரும் அங்கே இருக்கவும் இல்லை.” தந்தையும் சகோதரர்களும் சொன்னார்கள்—— “எழுத்தும் இல்லை, சாட்சியும் இல்லை. அப்படி இருக்கும்போது, அதைத் திருப்பிப் பெற வழியும் இல்லை. இப்படி எங்களைக் கேட்காமல் நீ செய்திருக்கக் கூடாது.” எல்லோரும் தலையிலடித்துக் கொண்டு ஒப்பாரி வைத்தார்கள்.</p>
<p class="Text">மற்றொரு நாள் வேறொரு நிகழ்ச்சி நடந்தது. பண்டிதர் நாராயணனிடம், சாது வேஷத்தில் ஒரு போலிச்சாமியார் வந்தான். பண்டிதர், அவனை நன்கு உபசரித்துப் பணிவிடைகள் செய்தார். போலிச்சாமியார் பண்டிதரிடம், “அனைவரும் சௌக்கியம்தானே?” என்று விசாரித்தான். பண்டிதர், “சுசீலா வீட்டைவிட்டுப் போனதிலிருந்து வீட்டில் ஒரே கலகமும் குழப்பமும்தான். எங்கள் மேல் ஏற்பட்ட பழியினால் வருமானமும் இல்லாமல் போய்விட்டது. வியாபாரத்தில் எடுத்துக் கொள்ளும் துணிவான முயற்சிகளும் நஷ்டத்திலேயே முடிகின்றன. அதனால் பையன்களது தொழிலும் நின்றுவிட்டது. மோகனின் வியாபாரமும் ஒன்றும் கூடி வரவில்லை” என்று சொன்னார்.</p>
<p class="Text">போலிச்சாமியார், “ஒரு ரசாயன வித்தையைச் சொல்லித் தருகிறேன். அதைக் கொண்டு நீ தினந்தோறும் கால் பவுன் தங்கம் தயார் செய்துகொள். ஆனால், ஓர் எச்சரிக்கை, பேராசைப்படக் கூடாது” என்று எச்சரிக்கையுடன் ஆசை காட்டினான். பிறகு போலிச்சாமியார் சொன்னான்—— “நீ கடைக்குப் போய் நான்கு ரூபாய்க்கு பாஷாணம், நான்கு ரூபாய்க்குக் கந்தகம், நான்கு ரூபாய்க்குப் பாதரசம், ஒரு மூசை (மட்குகை), கொஞ்சம் கரி எல்லாம் வாங்கி வா.” அவரும் சென்று, அவன் சொன்ன அனைத்தையும் வாங்கி வந்தார்.</p>
<p class="Text">அந்த வஞ்சகன், தன் பையிலிருந்து ‘சௌலாயி’ (அமரந்தம் என்கிற வாடாத, பலநிற மலர்கள் கொண்ட) செடியின் இலையை எடுத்தான். அதில் பாஷாணம், கந்தகம், பாதரசம் — இவை மூன்றிலும் கொஞ்சம் கொஞ்சம் வைத்து பண்டிதர் கையாலேயே, அதை மூசையில் போடச் செய்தான். மூசையைக் கரி கொண்டு நிரப்பி, காய்ந்த சாணி உருண்டைகளைப் பயன்படுத்தி, நெருப்பு மூட்டி எரிய வைத்தான். கரி எரிய எரிய, பண்டிதர் கரியைப் போட்டுக் கொண்டு வந்தார். நெருப்பில் போடும் ஒரு கரித்துண்டின் உள்ளே அந்த வஞ்சகன், அவருக்குத் தெரியாமல் துளை போட்டு, கால் பவுன் தங்கத்தை வைத்துவிட்டான். கரி போட்டுக் கொண்டே வரும்போது தங்கம் இருந்த கரியை உலையில் போட்டவுடன், மேலும் கரி போடாமல் தடுத்துவிட்டான். பாஷாணம், கந்தகம், பாதரசம் எல்லாம் நெருப்பில் எரிந்துவிட்டன; கரிகளும் சாம்பலாயிருந்தன. தங்கம் மட்டும் மூசையில் தங்கியிருந்தது.</p>
<p class="Text">தங்கத்தைப் பார்த்த பண்டிதருக்கு ஏற்பட்ட ஆனந்தத்திற்கு எல்லையே இல்லை. அந்த போலிச்சாமியார் போய்விட்டான். அவன் சென்றபிறகு பண்டிதர் பாஷாணம், பாதரசம், கந்தகம் — இம்மூன்றையும் நிரம்ப வாங்கிக் கொண்டு வந்து சேர்த்தார். போலிச்சாமியார் சொன்னபடி தினந்தோறும் செய்து பார்க்கத் தொடங்கினார். ஆனால், தங்கம் மட்டும் வரவில்லை. ஒரு நாள், அந்த போலிச்சாமியார் வீட்டுவாசலில் போய்க் கொண்டிருப்பதைப் பார்த்த பண்டிதர், அவனிடம் சென்று காலில் விழுந்து, அவனை வீட்டுக்கு அழைத்து வந்தார். நன்கு உபசரித்தார். போலிச்சாமியார், “எல்லாம் சௌக்கியம்தானே?” என்று கேட்டான். பண்டிதர், “இல்லையே சுவாமி! நீங்கள் ஒன்றும் மறைக்கவில்லை. ஆனால், என் விதி கெடுதலாயிருக்கிறது. தினம் பாஷாணம், பாதரசம், கந்தகம் — இம்மூன்றையும் வைத்துத்தான் புடம் போடுகிறேன். ஆனால் தங்கம் கிடைக்கவில்லை” என்றார். போலிச்சாமியார் சொன்னான்—— “நல்லது! இன்று நானும் இருக்கிறேன். நீயே எல்லாவற்றையும் செய்! ஏதாவது தவறு நேர்ந்தால் நான் பார்த்துச் சொல்கிறேன்.”</p>
<p class="Text">பிறகு வழக்கம் போல் ஒரு கரிக்கட்டையில் துளை போட்டு கால் பவுன் தங்கத்தை மறைத்து வைத்தான். பண்டிதரிடம் சாமான்கள் எல்லாம் இருந்தன. அவர் எல்லாவற்றையும் எடுத்துக் கொண்டு வந்தார். சௌலாயி இலையின் சாற்றைக் கொஞ்சம் விட்டு, மூன்றையும் மூசையில் போட்டுக் கரியையும் போட்டார். கரி எரிய எரிய பண்டிதர் இடுக்கியினால் கரியை ஒவ்வொன்றாக எடுத்துப் போடத் தொடங்கினார். அந்த வஞ்சகன் சற்று தொலைவில் உட்கார்ந்து பார்த்துக் கொண்டிருந்தான். தங்கம் இருந்த கரி வந்தவுடன் “நிறுத்து” என்றான். ஒரு மணிநேரம் முழுமையாக கழிந்துவிட்டது. தங்கம் வந்திருக்க வேண்டும், எழுந்து பார். இனி, கரி போட வேண்டாம். கொஞ்ச நேரத்தில் கரி எல்லாம் எரிந்து சாம்பலாகிவிட்டது. பாதரசம் முதலியவையும் காற்றாகப் போய்விட்டன. கால் பவுன் தங்கம் மட்டும் தங்கியிருந்தது. தங்கத்தைப் பார்த்ததும் பண்டிதர் மிகவும் மகிழ்ச்சி அடைந்து, “சுவாமி! இப்போது நான் புரிந்து கொண்டேன்” என்று சொன்னார். பின்னர், போலிச்சாமியார் போய்விட்டான்.</p>
<p class="Text">மறுபடியும் பண்டிதர் தினந்தோறும் பாஷாணம், பாதரசம், கந்தகம் மூன்றையும் எரித்துப் பார்த்தார். ஆனால், தங்கம் கிடைக்கவில்லை. ஐந்தாறு நாட்கள் சென்ற பிறகு அதே போலிச்சாமியார் சாலை வழியில் போய்க் கொண்டிருந்தான். பண்டிதர் ஓடினார். அவன் காலில் விழுந்தார். அவனும், “வீட்டில் எல்லோரும் சுகம்தானே?” என்று கேட்டான். பண்டிதர், “இல்லையே! நீங்கள் எல்லாம் சொல்லிக் கொடுத்தீர்கள். என் கையாலேயே செய்வித்தீர்கள். ஆனால், நான் செய்யும்போது ஒன்றும் நடப்பதில்லை. என்ன காரணம் என்று புரியவில்லை. நீங்கள் இருக்கும்போது உங்கள் மகிமையினால் தங்கம் வந்துவிடுகிறது. நீங்கள் இல்லாதபோது அந்த மாதிரி நடப்பதில்லை” என்று குறைப்பட்டுக் கொண்டார்.</p>
<p class="Text">அவன் சொன்னான்—— “நான் ஒவ்வொரு நாளும் வந்து கொண்டிருக்க முடியாது. ஒரே தடவையில் உனக்கு வாழ்நாள் முழுவதும் தேவைப்படும் தங்கத்தைச் செய்து கொடுத்துவிடுகிறேன். உன் வீட்டில் எவ்வளவு தங்கம் இருக்கிறதோ, அவ்வளவையும் ஒரு பாத்திரத்தில் போட்டுக் கொண்டு வா. அதை நெருப்பின் மேல் வை. அதை நீர் கொண்டு நிரப்பு. கந்தகம், பாதரசம், பாஷாணம் முழுவதையும் கொண்டு வா. அவற்றை அந்தப் பாத்திரத்தில் போடு. பிறகு, அந்தப் பாத்திரத்தின் மேல் இன்னொரு பாத்திரத்தில் ஜலம் நிரப்பி அதை வை. இரண்டுக்கும் இடைச்சந்தியில் மண்ணைக் கொண்டு மூடிவிடு. எட்டு யாமங்கள் வரை அதன் கீழ் நெருப்பை எரிய விட்டுக் கொண்டிரு. அதற்குப் பிறகு திறந்து பார். உன் தங்கம் இரண்டு மடங்காகியிருக்கும்” என்று ஆசை காட்டினான்.</p>
<p class="Text">பண்டிதர் சந்தோஷமாக, தன் மனைவியின் எல்லா நகைகளையும் ஒன்றாகச் சேர்த்தார். ஒரு கலயத்தில் போட்டு அக்கயவன் சொன்னபடியே செய்தார். மேலே இருந்த சட்டியில் கொஞ்சம் தண்ணீர் குறைவாக இருந்தது. அதை எடுக்க உள்ளே போனார். கயவனே அந்தச் சமயம் பார்த்து சட்டியிலிருந்த அவ்வளவு நகைகளையும் எடுத்துக் கொண்டு, அந்த நிறைக்குக் கற்களையும் கட்டியையும் போட்டான். நகைகளைத் தன் பைக்குள் வைத்துக் கொண்டான். சட்டிகளின் இடுக்கைப் பழையபடி மண்ணால் அடைத்துவிட்டான்.</p>
<p class="Text">பண்டிதர் உள்ளே போய்த் தண்ணீர் எடுத்துக் கொண்டு வருகிற நேரத்தில், அவன் அந்த மோசடியைப் புரிந்து விட்டான். பண்டிதருக்கு நடந்தது ஒன்றும் தெரியவில்லை. பண்டிதர் நீரை நிரப்பினார். சற்று சட்டிகள் சாய்ந்தாற்போல் இருந்தன. அவர் அவற்றைத் தூக்கிச் சரியாக வைத்தார். அப்போது சட்டி கனமாக இருந்ததால், அவருக்கு எந்தச் சந்தேகமும் ஏற்படவில்லை.</p>
<p class="Text">இரண்டு மூன்று மணிநேரம் உட்கார்ந்திருந்த பிறகு போலிச்சாமியார், நாளை இதே நேரத்திற்கு வந்து சட்டிகளின் இடுக்கைத் திறப்போம். அப்போது இரண்டு மடங்கு தங்கம் கிடைத்துவிடும் என்று சொல்லிவிட்டு, நடையைக் கட்டிவிட்டான். மறுநாள் பண்டிதர், அதே நேரத்திற்குச் சாமியாரை எதிர்பார்த்துக் காத்திருந்தார். ஆனால், சாமியார் அன்று முழுவதும் வரவில்லை. ‘அவன் எப்படி வருவான்? தன் வேலையை முடித்துக் கொண்டு அவன்தான் சிட்டாய்ப் பறந்து விட்டானே!’ அதற்கு மறுநாளும் அவன் வராததைக் கண்ட பண்டிதர், தானே மண்பூச்சைக் கலைத்தார். சட்டிக்குள் கற்களும் கட்டியுமே இருந்தன. பண்டிதருக்குத் தாளாத துயரம் ஏற்பட்டது. அவர், தன் குடும்பத்தாரிடம் நடந்தது எல்லாவற்றையும் சொன்னார். அவர்களும் இதைக் கேட்டு வருத்தம் அடைந்தனர். சாமியாரை எங்கும் தேடினர். அவன் கிடைக்கவே இல்லை. அவன் உண்மையான சாமியாரே இல்லையல்லவா! அவன், உண்மையான சாமியார்களையும் சமூகத்தில் சந்தேகத்திற்குள்ளாக்கும் கயவன்! — கயவர்களுக்குச் சிரோமணி!</p>
<p class="Text">மறுபடியும் ஒரு நாள் சிவப்பு ஆடை அணிந்த ஒரு வஞ்சகி வந்தாள். அந்த வட்டாரத்தில் ஒரு கட்டிடத்தை வாடகைக்கு எடுத்துக் கொண்டு அங்கே தங்கினாள். அவள் தனக்கு யந்திர—தந்திர—மந்திர வித்தை தெரியும் என்றும், பல சித்திகள் கைவரப் பெற்றவள் என்றும் சொல்லிக் கொண்டாள். அவளிடம், ‘மகப்பேறு வேண்டும்’, ‘பணம் வேண்டும்’, ‘நோய் தீர வேண்டும்’, ‘என் மகனுக்குத் திருமணம் ஆக வேண்டும்’, ‘என் மகளுக்குத் திருமணம் ஆகவேண்டும்’ என்று சொல்லிக் கொண்டு, தம் விருப்பங்களை நிறைவேற்றிக் கொள்வதற்காகப் பெண்கள் வரத் தொடங்கினர். அந்த யோகினி சிலருக்குக் கயிறு கட்டினாள்; சிலருக்கு எந்திரம் கொடுத்தாள்; மற்றும் சிலருக்கு மந்திரம், தந்திரம் செய்தாள்; தாயத்துக் கட்டினாள்; சிலருக்கு மந்திரம் சொல்லி விபூதி போட்டாள். இவ்விதம் செய்து அவள் அவர்களிடம், சிலருக்கு “உன் ஆசை ஓர் ஆண்டில் நிறைவேறும்” என்றாள். சிலருக்கு ஆறு மாதம் கெடு வைத்தாள். மற்றும் சிலருக்கு இரண்டு மாதங்கள் கெடு சொன்னாள். அந்த வஞ்சகி இப்படி ஏமாற்றி, அப்பாவி பெண்களிடமிருந்து நகைகளையும் துணிகளையும் பணத்தையும் பறித்தாள்.</p>
<p class="Text">அவள் பெருமையைக் கேள்விப்பட்டு, ஒரு நாள் இராமனின் மனைவி கல்யாணி அவளிடம் வந்து சேர்ந்தாள். “அம்மா! எனக்கு ஆண்குழந்தை இல்லை. ஓர் ஆண்டுக்குள் ஆண்குழந்தை ஒன்று பிறக்கும்படி ஏதாவது செய்யுங்களேன்” என்றாள். யோகினி, “ஒரே மாதத்திற்குள் நீ கருத்தரித்து விடுவாய். நான் ஒரு பூஜை சொல்கிறேன். அந்த பூஜையை வருகிற சனிக்கிழமை இரவு நீ செய். நீ அன்று இரவு பத்து மணிக்கு வா. பூஜைக்கு வேண்டிய சாமான்களை எடுத்துக் கொண்டு, உன்னிடம் இருக்கும் நகைகளையும் அணிந்து கொண்டு, பதினாறு வகை அலங்காரங்களையும் செய்து கொண்டு, நீ மட்டும் வந்து சேர்” என்று சொன்னாள். கல்யாணி அந்தவிதமே சனிக்கிழமை இரவு நன்றாக அலங்கரித்துக் கொண்டு அவளிடம் வந்து சேர்ந்தாள். யோகினி அவள் நகைகளை எல்லாம் கழற்றச் சொல்லி வாங்கி, ஓர் அறையில் வைக்கச் சொன்னாள். அறையைப் பூட்டிச் சாவியைக் கல்யாணியிடமே கொடுத்தாள். இரவு சரியாகப் பன்னிரண்டு மணிக்கு யோகினி குங்குமம், எண்ணெய், மண் பொம்மை, ஒரு முக்காலி ஆகியவற்றை எடுத்துக் கொண்டு அவளையும் அழைத்துக் கொண்டு நாற்சந்திக்குச் சென்றாள். அங்கே முக்காலியின் மேல் பொம்மையை நிறுத்தி வைத்தாள். பிறகு அவளிடம், “இந்த மந்திரத்தை ஒரு மணி நேரம் ஜபித்துக் கொண்டு இரு. இரவு நேரம் வீட்டில் ஒருவரும் இல்லை. நான் வீட்டைப் பார்த்துக் கொள்ளப் போகிறேன். ஒரு மணிக்குப் பிறகு இந்தப் பொம்மையை எடுத்துக் கொண்டு வீட்டிற்கு வா” என்று சொல்லிவிட்டு, அவள் வீட்டிற்குப் போய்விட்டாள்.</p>
<p class="Text">வீட்டிற்கு வந்த யோகினி அறையை மறு சாவி போட்டுத் திறந்து, அங்கு இருந்த துணிமணிகள், நகைநட்டுக்கள் எல்லாவற்றையும் எடுத்துக் கொண்டு எங்கோ போய்விட்டாள். கல்யாணி ஒரு மணி நேரம் மந்திரம் ஜபித்து விட்டு, அந்த வீட்டிற்கு வந்தாள். யோகினியைக் காணவில்லை, அறையும் திறந்து கிடந்தது. அறைக்குள் துணிமணியும் காணோம், நகைகளையும் காணோம். அவளுக்கு அழுகை வந்தது. அழுது கொண்டே தன் வீட்டுக்கு வந்து எல்லோரிடமும் சொல்லி அழுதாள். வீட்டிலிருந்தவர்கள் அவளை நன்றாகத் திட்டினார்கள். அவர்கள் யோகினியைத் தேடினார்கள். ஆனால், அவள் போன இடம் தெரியவில்லை. அவள் இருந்த வீட்டின் சொந்தக்காரரைக் கேட்டார்கள். “அவள் ஒரு மாத வாடகையை முன்பணமாகக் கொடுத்திருந்தாள். தவிர எங்கள் வீட்டுக்கு யார் யாரோ வந்து போகிறார்கள். யார் கண்டார்கள், யோகினி யார் என்றும், எங்கே போனாள் என்றும் எங்களுக்குத் தெரியாது” என்று வீட்டுக்குரியவர் சொல்லி விட்டார்.</p>
<p class="Text">இந்த எல்லா நிகழ்ச்சிகளையும் கவனித்து வந்த சோமனின் மனைவி ரமா நினைத்தாள்—— ‘ரோகிணி, மாமியார், நம்முடைய ஓரகத்தி (கணவனுடன் பிறந்தான் மனைவி) ஆகிய எல்லோருடைய நகைகளும் போய்விட்டன. என் நகை மட்டுமே எஞ்சியுள்ளது. நமது ஓரகத்தி சுசீலா போனதிலிருந்து வீட்டு வருமானம் நின்றுவிட்டது. என் நகையை விற்றால்தான் செலவுக்குப் பணம் கிடைக்கும். வேறு வழி இல்லை.’</p>
<p class="Text">இதைத் தவிர்ப்பதற்காக, அவள் தன் நகைகளை எல்லாம் பிறந்த வீட்டுக்கு எடுத்துச் சென்று, தம்பியிடம் கொடுத்து பத்திரமாக வைத்திருக்கச் சொன்னாள். அவளது பிறந்த வீடு அதே ஊரில் வேறு பகுதியில் இருந்தது. அவளது தம்பி பொல்லாதவன்; நாணயமற்றவன்; கெட்ட நடத்தை உள்ளவன். அவன் ரமாவின் நகைகள் எல்லாவற்றையும் விற்று, பணத்தை வியாபாரத்தில் போட்டு விட்டான். சில நாட்களுக்குப் பிறகு அவன், ‘திருடன் வந்து இரவில் பூட்டை உடைத்து எல்லாவற்றையும் கொள்ளையடித்துக் கொண்டு போய்விட்டான்’ என்ற புரளியைப் பரப்பிவிட்டான். ஜனங்கள் கூடிவிட்டனர். காவல் துறையினரும் வந்து சேர்ந்தனர். பட்டணம் முழுவதும் விஷயம் பரவிவிட்டது.</p>
<p class="Text">இதைக் கேட்ட ரமாவும் தம்பியிடம் வந்து, “தம்பி! என் நகைகள் இருக்கின்றன அல்லவா?” என்று கேட்டாள். அவன் சலித்துக் கொண்டு, “உன் நகைகள் இருந்ததனால் தானே திருடனே வந்தான். இல்லையென்றால் என்னிடம் திருடன் வந்து திருடும்படி என்ன இருந்தது? இப்போது எங்களிடம் இருந்த கொஞ்சம் நஞ்சத்தையும் சேர்த்து, திருடன் எடுத்துக் கொண்டு போய்விட்டான்!” என்றான். ரமா, “தம்பி! என் நகை வேண்டுமே” என்றாள். அவள் தம்பி கோபித்துக் கொண்டு சத்தம் போட்டான்—— “போ இங்கிருந்து! உன் முகத்தைக் காட்டாதே! உன்னால்தான் நாங்கள் அழிந்தே போய்விட்டோம்.” பாவம்! ரமா நொந்த உள்ளத்துடன் திரும்பி வந்து, அக்கம்பக்கத்தினரிடம் நடந்த கதையைச் சொல்லி அழுதாள். மாமியார் வீட்டிலும் எல்லோரிடமும் சொன்னாள். அவர்களும் அவளைத் திட்டினர். வேறு என்னதான் செய்ய முடியும்?</p>
<p class="Text">அதற்குப் பிறகு அவரவர் செலவை, அவரவர் வருமானத்திலிருந்து செய்து கொள்வதென்று முடிவு செய்து கொண்டனர். எனவே, சோமனும் இராமனும் தத்தம் மனைவியருடன் தனியே குடிபோனார்கள். மற்றவர்கள் சேர்ந்து ஒரே குடித்தனமாக இருந்தனர்.</p>


<p class="Page-Break"> </p>
<p class="Small-Head">( 7 )</p>
<p class="Text">ஒரு நாள் வீட்டில் எல்லோரும் சேர்ந்து அமர்ந்திருந்தனர். அப்போது பண்டிதர் நாராயணன் மனம் திறந்து சொன்னார்—— “மிகச் சிறிய தவற்றுக்காக சுசீலாவை வீட்டைவிட்டு விரட்டினோம். இதுதான் நமது மிகப்பெரிய குற்றம். அதனால்தான் நமக்கு இத்தனை சங்கடம் வந்து சேர்ந்தது. அவள் நல்ல அதிர்ஷ்டக்காரி; அறிவாளி; உயர்ந்த எண்ணங்கள் கொண்டவள். அவள் மட்டும் இந்த வீட்டில் இருந்திருந்தால், நமக்கு இந்தக் கஷ்டங்கள் எல்லாம் வந்திருக்காது.” அவர் இவ்விதம் சொன்ன பிறகு எல்லோரும் சேர்ந்து அவளிடம் போக வேண்டும் என்று முடிவு செய்தனர். ஆனால், வெட்கம் தடை செய்த காரணத்தால், யாருக்கும் அங்கு செல்ல தைரியம் வரவில்லை. எப்படியோ சுசீலாவுக்கு வீட்டின் அந்தரங்க நிலை தெரிந்துவிட்டது. அவள், “என் வீட்டார் இங்கே வரவேண்டும் என்பது எனக்குப் பெருமை இல்லை. நானேதான் அவர்களிடம் போக வேண்டும்” என்று எண்ணினாள். இவ்விதம் சிந்தித்து மறுநாளே சுசீலா, மாமியார் வீட்டுக்கு வந்து சேர்ந்தாள். அவள், சிரத்தை—அன்பு—பணிவுடனும், <span class="char-style-override-5">உடல்—புலன்களுடன் கூடிய அந்தக்கரணங்களின் நேர்மை</span><span class="char-style-override-30">9</span><span class="char-style-override-5">யுடனும் </span>அனைவரது கால்களிலும் விழுந்து வணங்கினாள். அவளைப் பார்த்தவுடன் எல்லோருக்கும் சந்தோஷம் உண்டாயிற்று. கூடவே தாங்கள் நடந்து கொண்டதை எண்ணி வெட்கமும் வேதனையும் அடைந்தனர். சுசீலா, “நீங்கள் என்னிடம் வரத் தயங்குகிறீர்கள் என்று கேள்விப்பட்டேன். அதைக் கேட்டு நானே உங்களிடம் வந்தேன். நான் சிறியவள். எனவே, நான் உங்களிடம் வருவதுதான் முறையானது. சில சமயங்களில் உங்களுக்கு பணிவிடை செய்ய வேண்டும் என்ற எண்ணம் வரும். ஆனால், நீங்கள் என்னை வெளியே அனுப்பிவிட்டீர்கள். வருவதற்கு எனக்குத் தைரியம் வரவில்லை. என் குற்றத்தை மன்னித்து விடுங்கள்” என்று சொன்னாள்.</p>
<p class="Text">பண்டிதர் சொன்னார்—— “மகளே! நீ செய்த குற்றம் மிகவும் சாதாரணமானது. நாங்கள் மிகப்பெரிய குற்றத்தைச் செய்துவிட்டோம்.” ஆனால், சிறிய மருமகள் எந்தக் குற்றமும் செய்யவில்லை, நடந்தது சூழ்ச்சி என்று பண்டிதருக்கு எப்படித் தெரியும்? வீட்டின் நிலைமை கெட்டு எல்லோருக்கும் ஆபத்து வந்தவுடன் சூழ்ச்சிக்காரர்களின் மனம் நடுங்கிற்று. அவர்களது உள்ளங்களில் பொறாமை போய், கழிவிரக்கம் ஏற்பட்டுத் தீயாய்ச் சுட்டது. ‘நம்முடைய இந்த நிலைக்குக் காரணம் குற்றமேயில்லாத சுசீலாவுக்குச் செய்த கொடுமையே’ என்று அவர்களது மனத்தில் தோன்றியது. அவர்கள் உள்ளம் பொசுங்கிற்று. கண்களிலிருந்து சூடாகக் கண்ணீர் வழியத் தொடங்கிற்று. சோமன் மனைவியும், இராமன் மனைவியும் கைகளைக் கூப்பிக் கொண்டு தீனமான குரலில் நடுங்கியவாறு தங்கள் மாமியாரிடம், “சுசீலாவிடம் ஒரு குற்றமும் இல்லை. நாங்கள்தான் பொறாமையினால் அவள் மீது பொய்க்குற்றம் சாட்டினோம். அதற்குத்தான் இந்த பலன் கிடைத்தது” என்றார்கள். ரோகிணியும் துக்கம் நிறைந்த உள்ளத்துடன், “சிறிய அண்ணி ஒரு பாவமும் அறியாதவர்கள். பெரிய அண்ணிகள் மேலும் அவ்வளவு குற்றம் சொல்ல முடியாது. இந்தச் சூழ்ச்சியைக் கூசாமல் செய்தவள் பொல்லாதவளான நான்தான். நான்தான் அண்ணிகளுடைய வளையல்கள், கழுத்துச் சங்கிலி, என் புடவை, பாவாடை எல்லாவற்றையும் ஒரு பையில் போட்டுக் கட்டித் தைத்து, சமையற்காரன் மூலம் அந்தக் கிழவியிடம் அனுப்பினேன். அந்தக் கடிதமும் நான் எழுதியதுதான். அப்பாவிடம் பொய்யான புகாரையும் சொன்னேன். இந்தப் பாவம் முழுமைக்கும் மூலகாரணம் நான்தான். இன்று நெஞ்சார நான் செய்த குற்றம் என்னை எரிக்கிறது. பூமி வெடிக்காதா? அதற்குள் அழுந்திவிட மாட்டேனா? என்றிருக்கிறது. குற்றமற்றவரும், தூய்மையான உள்ளம் கொண்டவருமான அண்ணியிடம் எந்த முகத்தை வைத்துக் கொண்டு மன்னிப்பு வேண்டுவேன்?” என்று வருந்தினாள்.</p>
<p class="Text">இவர்கள் உண்மையான உள்ளத்துடன் இவ்வாறெல்லாம் சொல்லச் சொல்ல சுசீலாவின் மனம் உருகிவிட்டது. அவள் கைகளைக் குவித்துக் கொண்டு பணிவாகச் சொன்னாள்—— “நடந்ததை எல்லாம் நீங்கள் மனத்திலிருந்து அறவே மறந்துவிடுங்கள். நான், நீங்கள் செய்ததைக் குற்றமாகவே கருதவில்லை. பிறகு <span class="char-style-override-5">பொறுப்பது</span><span class="char-style-override-30">22</span> எதற்காக?” இதைக் கேட்ட அவள் கணவன் மோகன் விசும்பி விசும்பி அழத் தொடங்கினான். தான் செய்ததை எண்ணி எண்ணிக் கழிவிரக்கம் கொண்டான்—— ‘நான் ஏமாந்து அழிந்து போனேன். இதற்கு நான் என்ன பிராயச்சித்தம் செய்வது?’ சுசீலா கணவனிடம், “நாதா! தெய்வமே! நீங்கள் எதையும் யோசிக்காதீர்கள். உங்களில் எவர் மீதும் எந்தக் குற்றமும் இல்லை. இது நான் முற்பிறப்புகளில் செய்த தீவினையின் பயன். இப்போது நீங்கள் எல்லாவற்றையும் மறந்துவிட்டு, முன்போல என்னை உங்கள் மனைவியாக ஏற்றுக் கொள்ளுங்கள். என்னிடம் இருக்கும் பணம் எல்லாம் உங்களுடையதுதான். அந்தச் சொத்து முழுவதையும் இங்கே கொண்டு வந்துவிடுங்கள்” என்று சொன்னாள்.</p>
<p class="Text">இதைக் கேட்டு, அவர்கள் எல்லோரும் வெட்கம் அடைந்தனர். “உன் பொருட்கள் அனைத்தையும் நாங்கள் எப்படிக் கொண்டு வருவோம்?” என்று அவமானத்தால் குறுகினர். சுசீலா, “உங்கள் சொத்துதானே அது! நானும் உங்களுடையவள் தானே! ஈசுவரன் நம் நன்மைக்காகவே இதையெல்லாம் செய்தார். அவர் அவ்விதம் செய்யவில்லை என்றால் இந்தச் சொத்தும், மாதம் இரண்டாயிரம் ரூபாயும் எப்படி நிரந்தரமாகக் கிடைக்கும்? இந்த ஏற்பாடுகளும் எப்படிச் சாத்தியமாயிருக்கும்?” அவள் தன்னுடைய பொருட்கள் எல்லாவற்றையும் தன் ஆட்கள் மூலம் கொண்டு வரச் செய்து, <span class="char-style-override-5">சுயநல உணர்வில்லாமலே</span><span class="char-style-override-30">13</span> மாமனாரின் பாதங்களில் சமர்ப்பித்தாள். அவள் மேலும் மாமனார் வீட்டினர் சொற்படியே வழக்கம்போல் கடமைகளைச் செய்யத் தொடங்கினாள். தன்னுடைய மாமனார் வீட்டிலேயே அவள் இருக்கத் தொடங்கிவிட்டாள். சுசீலாவின் இந்தத் <span class="char-style-override-30">24</span><span class="char-style-override-5">தூய நடவடிக்கை</span>களைப் பார்த்து எல்லோருமே மகிழ்ந்தனர்.</p>
<p class="Text">கண்ணனும் ராதாவும் விளையாடி விட்டுத் திரும்பி வந்தபோது தாயைப் பார்த்தார்கள். பல நாட்களுக்குப் பிறகு தாயைக் கண்ட அவர்கள், உடனே அவள் காலில் விழுந்தனர். சுசீலாவும் அவர்களைத் தூக்கி எடுத்து மார்புடன் அணைத்துக் கொண்டாள். சமையற்காரனும் வேலைக்காரனும் தாங்கள் புரிந்த கொடிய குற்றத்தை எண்ணி நடுங்கிக் கொண்டிருந்தனர். பூமிக்குள் புதைந்து விடுபவர் போல் இருந்தனர். அவர்கள் உடம்பில் வியர்வை வழிந்து கொண்டிருந்தது. கண்களிலிருந்து கழிவிரக்கத்தினால் சூடான கண்ணீர் ஆறாக வழிந்து கொண்டிருந்தது. அவர்கள் தம் தவறுக்கு உள்ளூர வருந்துகிறார்கள் என்பதைக் கண்ட சுசீலா, அவர்களுக்கு ஆறுதல் கூறி அமைதிப்படுத்தினாள். பிறகு, அவர்கள் வாழ்க்கையும் மாறிவிட்டது.</p>
<p class="Text">பிறகு சுசீலா, “என்னுடைய மூத்த மைத்துனர்கள் இருவரும், அவரவர்கள் மனைவியாருடன் தனியே இருக்கிறார்களாமே! அவர்கள் தனித்திருப்பதை என்னால் தாங்கிக் கொள்ள முடியாது. அவர்கள் முன்போல் சேர்ந்து இருக்க தயை புரியவேண்டும்” என்று கூறி, அவர்களையும் அழைத்து வர விரும்பினாள். அவர்களும் சுசீலாவின் பெருந்தன்மையினால் மகிழ்ந்து, மறுத்துக் கூற இயலாதவர்களாகத் திரும்பி வீட்டிற்கு வந்தனர். பிறகு எல்லோரும் சேர்ந்து ஒன்றாகக் கூடி வாழத் தொடங்கினர். சுசீலாவின் சேர்க்கையின் பயனாக எல்லோரும் நல்ல குணமும், நல்ல நடத்தையும் கொண்டவர்களாக ஆயினர். அவர்களைப் பற்றிப் பரவி இருந்த பழிச்சொல்லும் மறைந்துவிட்டது. அவர்கள் வீடு எல்லோருக்கும் எடுத்துக்காட்டாக அமைந்துவிட்டது.</p>


<p class="Page-Break"> </p>
<p class="Small-Head">( 8 )</p>
<p class="Text">சுசீலா, எல்லோருடனும் சமத்துவம் பாராட்டிப் பழகினாள். தான் எதைச் சாப்பிடுவாளோ அல்லது உடுத்துவாளோ, அதையே பிறருக்கும் உண்ண—உடுத்தக் கொடுப்பாள். உண்பது, உடுப்பது — எதிலுமே அவளுக்கும் பிறருக்கும் பேதம் இல்லாமல் அவள் நடந்து கொண்டாள். அதேபோல் தன் கணவனுக்கு எதைச் சாப்பிடவோ, உடுக்கவோ கொடுப்பாளோ, அதையே தன் மைத்துனர்களுக்கும் கொடுப்பாள்.</p>
<p class="Text">ஒரு நாள் நடந்த நிகழ்ச்சி. அவள் தன் குழந்தைகளுக்குத் திராட்சை, பாதாம், பேரிச்சை, முந்திரி, பிஸ்தா முதலியவற்றை உண்ணக் கொடுத்துக் கொண்டிருந்தாள். அப்போது, அந்தக் குழந்தைகளுடன் விளையாடும் மற்ற குழந்தைகளும் உள்ளே வந்துவிட்டன. சுசீலா, திராட்சை முதலியவற்றைத் தன் குழந்தைகளுக்குக் கொடுக்காமல், முதலில் அந்தக் குழந்தைகளுக்குக் கொடுத்தாள். மேலும் அவர்களுக்குக் கொடுத்த அளவே, தன் குழந்தைகளுக்கும் கொடுத்தாள். அது மட்டுமல்ல. அவற்றுள் சிறந்தனவாக இருந்தவற்றை மற்ற குழந்தைகளுக்குக் கொடுத்தாள். சுமாராக இருந்தவற்றைத் தன் குழந்தைகளுக்குக் கொடுத்தாள். சுசீலாவின் இந்தச் செயல், அவளுடைய குழந்தைகளிடத்திலும் நல்ல மாற்றத்தை ஏற்படுத்தியது. அவர்களும் தங்களுக்குக் கிடைத்ததில் பாதியை மற்ற குழந்தைகளுக்குக் கொடுத்து விட்டனர். அவள் பையனும் பெண்ணும் நல்ல பண்பும், பழக்க வழக்கமும் உள்ளவர்களாக விளங்கினர். நேர்மையுள்ள சுசீலாவின் குழந்தைகள் அப்படி இருந்ததில் என்ன ஆச்சரியம்?</p>
<p class="Text">சுசீலா, தன் கணவனுக்குத் தனிப்பட்ட கவனத்துடன் சேவை செய்து வந்தாள். சிலசமயம், தன் கணவனுடன் கதைகள், பிரவசனங்கள் கேட்பதற்குப் போய் வந்தாள். அவளது குழந்தைகளும் உடன் செல்வார்கள். குழந்தைகளுக்குச் சஞ்சலம் என்பது இயற்கையல்லவா! ஆனால், அவள் குழந்தைகள் அமைதியான குணம் கொண்டவர்கள். அதற்குக் காரணம், அவர்கள் தாயான சுசீலாவும் இயற்கையாகவே <span class="char-style-override-30">20</span><span class="char-style-override-5">சஞ்சல குணமற்றவள்.</span> அவர்கள் புராண நிகழ்ச்சிகளுக்குப் போனால் அமைதியாக உட்கார்ந்து கொண்டு சொற்பொழிவுகளைக் கவனமாகக் கேட்பார்கள். </p>
<p class="Text">நாள்தோறும் குழந்தைகளுக்கு நல்ல பழக்க வழக்கங்களைச் சொல்லிக் கொடுத்து வந்தாள். சூரிய உதயத்திற்கு முன்னால் படுக்கையிலிருந்து எழுந்துவிட வேண்டும். தினமும் பெரியவர்களை வணங்க வேண்டும். பொய், வஞ்சனை, மறைவு, தொந்தரவு கொடுத்தல், களவு முதலியவற்றை அறவே செய்யாதிருக்க வேண்டும். மேலும் எப்போதும் சத்தியமே கூற வேண்டும். தீயவார்த்தை பேசக் கூடாது. ஒருவருக்கொருவர் சண்டையிட்டுக் கொள்ளக் கூடாது. அடிதடி, திட்டுதல் முதலியன செய்யக் கூடாது. சூரியனுக்குத் தினம் அர்க்கியம் கொடுக்க வேண்டும். தெய்வத்திற்கு அர்ப்பணம் செய்யாமல் எதையும் உண்ணக் கூடாது. எல்லோருக்கும் சேவை செய்ய வேண்டும். கடைத்தெருவில் தின்பண்டங்களை வாங்கி உண்ணக் கூடாது. லாகிரி பொருட்களைப் பயன்படுத்தக் கூடாது. நாடகம், சினிமா, மனமகிழ் மன்றம் முதலியவற்றுக்குச் செல்லக் கூடாது. கதைகளையும் கீர்த்தனங்களையும் அமைதியாகக் கேட்க வேண்டும். எந்தத் தின்பண்டம் கிடைத்தாலும், அதை உடன் இருக்கும் நண்பர்களுக்கும் கொடுத்துவிட்டுச் சாப்பிட வேண்டும். பெரியவர்களது கட்டளைகளுக்கு அடிபணிய வேண்டும். யார் வீட்டிற்குப் போனாலும் அவர்களிடம் ஒரு பொருளையும் கேட்கக் கூடாது என்பது மட்டுமல்ல, அவர்கள் கொடுத்தாலும் வாங்கிக் கொள்ளக் கூடாது. நம்மால் எவ்வளவு முடியுமோ, அவ்வளவு பிறருக்குத் தொண்டு புரிய வேண்டும். பிறர் சேவையை ஏற்றுக் கொள்கிறவர்களாக, நாம் ஒருபோதும் இருக்கக் கூடாது — என்று சொல்லிக் கொடுத்தாள். இவையெல்லாம் குழந்தைகளுக்கு எவ்வளவு உயரிய உபதேசங்கள் மற்றும் உயரிய படிப்பினைகள்!</p>
<p class="Text">இவ்விதம் நாள்தோறும் அவள் வீட்டில் உபதேசங்கள், கதை—சங்கீர்த்தனம் என்று நல்ல காரியங்களாக நடந்து கொண்டிருந்தன. இதனால் குழந்தைகள் உட்பட வீட்டிலுள்ள அனைவரும் அமைதி—ஆனந்தத்துடன் இருந்தார்கள். எல்லோருமே நல்லறிவு கொண்டவர்களாக ஆனார்கள்.</p>


<p class="Page-Break"> </p>
<p class="Small-Head">( 9 )</p>
<p class="Text">ஒரு நாள் சுசீலாவின் தந்தையான கோவிந்தராஜன், சுசீலாவை அழைத்து வர விரும்பி, ஓர் ஆளை அவள் மாமனாரிடம் அனுப்பினார். “எங்களுடைய அன்பான வேண்டுகோள். சுசீலா இங்கே வந்து பல ஆண்டுகள் ஆகிவிட்டன. எனவே ஒரு முறை அவளைக் குழந்தைகளுடன் அனுப்பி வைக்கவும்” என்று சொல்லும்படி அந்த ஆளிடம் கூறியிருந்தார். அழைப்பு வந்த பிறகு சுசீலாவும் மாமியார்—மாமனாரிடம் வேண்டிக் கொண்டாள்—— “நானும் என் தாய்—தந்தையரைப் பார்த்துப் பல ஆண்டுகளாகிவிட்டன. எனவே, நீங்கள் அனுமதி கொடுத்தால், அவர்களுடன் சில நாட்கள் இருந்துவிட்டு வருகிறேன்.” மாமியாரும் மாமனாரும் சந்தோஷமாக, “போய் வா அம்மா! ஆனால், ரொம்ப நாள் தங்கிவிடாதே! ஏனென்றால், நீ இல்லாமல் எங்களால் ஒரு வேலையும் செய்ய முடியாது!” என்று சொல்லி, நம்பிக்கையான ஓர் ஆளுடன் அவளை அவள் பிறந்த வீட்டுக்கு அனுப்பி வைத்தார்கள்.</p>
<p class="Text">சுசீலா, தன் குழந்தைகளையும் அழைத்துக் கொண்டு பிறந்த வீட்டுக்கு வந்து, தாய்—தந்தையர் பாதங்களில் விழுந்து வணங்கினாள். தாய்—தந்தையர், “வீட்டில் எல்லோரும் சுகமா?” என்று கேட்டனர். சுசீலா, “ஈசுவரன் அருளால் எல்லோரும் சுகமாகவும் சந்தோஷத்துடனும் இருக்கிறார்கள். அது இருக்கட்டும்! எங்கே அண்ணனையும் அண்ணியையும் காணோமே! என்ன விஷயம்?” என்று கேட்டாள்.</p>
<p class="Text">“ஸ்ரீநிவாசன் பல நாட்களாகவே, எங்களிடமிருந்து பிரிந்து தனியாக வாடகை வீட்டில் இருக்கிறான். சம்பாதிப்பதை எல்லாம் தன் வீட்டிற்காகவும், நண்பர்களுக்கு உபசாரம் செய்வதற்காகவும் செலவழித்து விடுகிறான். வயதான எங்களுக்கோ உடம்பில் பலம் இல்லை. வீட்டிலிருக்கும் பொருள்களை விலைக்கு விற்றுச் சாப்பிட்டுக் கொண்டிருக்கிறோம்” என்றார் சுசீலாவின் தந்தை. சுசீலா கேட்டாள்—— “அண்ணி சொல்லி, அண்ணா போனாரா? அல்லது வேறு ஏதாவது காரணமா?” அவள் தாயார் அதற்கு விடையாக, “இல்லை மகளே! அவள் பெரிய வீட்டுப் பெண் அம்மா! நான் ஏதாவது சொல்லிவிட்டாலும் அவள் ஒன்றும் கோபமாகப் பதில் சொல்ல மாட்டாள். முகத்தைத் தூக்கி வைத்துக் கொள்ள மாட்டாள். அவள் மிகவும் நல்ல சுபாவம் உடையவள். அவளுக்குச் சண்டை போடக் கூடத் தெரியாது. நான் என்ன? யார் என்ன பேசினாலும் பொருட்படுத்த மாட்டாள். வீண்பழிச்சொல் சொன்னாலும் சிரித்து ஒதுங்கிவிடுவாள். இப்போதும்கூட அவள் அவ்வப்போது எனக்குப் பரிந்து பேசித் தன் கணவனை அறிவுறுத்துகிறாள். அவள் குணத்தையும், அவள் சேவையையும், பிரிந்திருப்பதால் ஏற்படும் வருத்தத்தையும் நினைத்தால், தினம் தினம் அழுகையாக வருகிறது. ஸ்ரீநிவாசன் நல்லவன்தான். ஆனால், இந்தக் காலத்தில் இளைஞர்கள் மரியாதை தெரியாதவர்களாக இருக்கிறார்கள். அப்படிப்பட்ட நண்பர்களின் கூட்டுறவால் அவன் மனம் திரிந்து, எங்களை விட்டுத் தனியாகப் போய்விட்டான்” என்று கூறினாள். அதற்கு சுசீலா, “அம்மா! நான் போய் அண்ணனையும் அண்ணியையும் பார்த்துப் பேசி அழைத்து வரட்டுமா? நீ என்ன நினைக்கிறாய்?” என்று கேட்டாள். அம்மா மிகவும் ஆவலுடன், “அப்படி நடந்தால், மகளே! நம்முடைய நற்பேறுதான்!” என்றாள். </p>
<p class="Text">அவள் அண்ணன் ஸ்ரீநிவாசன் பிரயாகையிலேயே சிறிது தொலைவில் வேறு பகுதியில் இருந்தான். சுசீலா, தன் குடும்பத்தைச் சேர்ந்த ஒருவரை அழைத்துக் கொண்டு குழந்தைகளுடன் அண்ணன் வீட்டுக்குச் சென்றாள். வீட்டில் ஸ்ரீநிவாசன் இல்லை; அண்ணி மட்டும் இருந்தாள். சுசீலா வருவதைப் பார்த்த அவள் எழுந்து வந்து, சுசீலாவை அன்புடனும் மரியாதையுடனும் வரவேற்றாள். குழந்தைகளுடன் சுசீலாவும் அவள் கால்களில் விழுந்து வணங்கினாள். அண்ணி கொஞ்சம் வெட்கப்பட்டாள். சுசீலா அவளிடம், “அண்ணி! நீங்கள் வயதில் பெரியவர். என் தாய்க்குச் சமமானவர். உங்களுக்குத் தயக்கம் ஏன்? பெரியவர்கள் காலில் வணங்குவது குழந்தைகள் கடமையல்லவா?” என்று சொல்லி, அவள் தயக்கத்தைப் போக்கினாள். அண்ணி நாணத்துடன், “சகோதரி! நீங்கள் அம்மாவிடமிருந்து வந்திருக்கிறீர்கள் என்று தெரியும். ஆனால், உன் அண்ணனிடம் உள்ள அச்சம் காரணமாக, நான் அங்கே வர முடியவில்லை” என்றாள். சுசீலா, “நீங்கள் அதை எண்ணிக் கவலைப்பட வேண்டாம். அம்மா உங்கள் குணத்தையும், நீங்கள் செய்த சேவையையும் மிகவும் புகழ்கிறார்கள். அதே சமயம் உங்கள் பிரிவை எண்ணி அழுகிறார்கள்” என்றாள்.</p>
<p class="Text">இவர்கள் பேசிக் கொண்டிருக்கும் போதே, ஸ்ரீநிவாசன் வந்துவிட்டான். சுசீலா குழந்தைகளுடன் உடனே எழுந்து, அண்ணன் கால்களில் விழுந்து நமஸ்காரம் செய்தாள். ஸ்ரீநிவாசனும் சுசீலாவிடம் மிகவும் அன்புடனும் பண்புடனும் நடந்து கொண்டான். நலன் விசாரித்து முடிந்த பிறகு, சுசீலா சொன்னாள்—— “அண்ணா! நீங்கள் தாய்—தந்தையரை விட்டுத் தனியாயிருப்பதைப் பார்த்து, எனக்கு மிகவும் வருத்தமாய் இருக்கிறது.” ஸ்ரீநிவாசன் சொன்னான்—— “சுசீலா! நீ வந்திருக்கும் செய்தி எனக்குக் கிடைத்தது. உன்னை வந்து பார்க்க மிகவும் ஆவலாகவும் இருந்தது. ஆனால், அங்கே வந்தால் அப்பாவும் அம்மாவும் என்னை அவமானப்படுத்தி விடுவார்களோ என்று பயமாயிருந்தது. உன்னையும் இங்கே அனுப்ப மாட்டார்களோ என்று எண்ணியே, நான் உன்னை அழைக்கவும் இல்லை.”</p>
<p class="Text">சுசீலா சொன்னாள்—— “அண்ணா! இதில் உங்கள் குற்றம் ஒன்றுமில்லை. நான் நேற்றே வந்து உங்களைப் பார்க்கவில்லை. அது என் குற்றம். ஆனால், அண்ணா! நான் மாமியார் வீடு போனபோது, நீங்கள் இருவரும் தாய்—தந்தையருக்கு மிகவும் உதவியாயிருந்து, அவர்களைக் கவனித்துக் கொண்டீர்கள். அப்படிப்பட்ட உங்கள் பண்புகளை நினைக்கும்போது, தனியாக அவர்களை விட்டு விட்டு வந்து எப்படி வாழ்கிறீர்கள்? என்று திகைப்பு ஏற்படுகிறது. என்னிடம் ஏதாவது குறை இருந்தாலும், அதை எடுத்துக்காட்டி அறிவுரை கூறுவீர்களே? அதெல்லாம் என் நினைவிற்கு வருகின்றனவே!”</p>
<p class="Text">ஸ்ரீநிவாசன்—— “சுசீலா! நீ சொல்வதைக் கேட்டு எனக்கு வெட்கம் ஏற்படுகிறது. நான் தனியே வந்ததற்குக் காரணம், என்னைப் பார்க்க நண்பர்கள் வருவது தாய்—தந்தையருக்குப் பிடிக்கவில்லை. அவர்கள் வருவது இருவருக்கும் இடைஞ்சலாகப்பட்டது. இதைக் கண்டு என் நண்பர்களுக்கு மிகவும் வருத்தமுண்டாயிற்று. அவர்கள்தான் ‘நீ எல்லாவற்றையும் தாய்—தந்தையரிடம் விட்டு விட்டுத் தனியாகப் போய் விடு. இதனால் உனக்குப் பழி ஒன்றும் ஏற்படாது. நீயும் படித்தவன், கெட்டிக்காரன். உன் உழைப்பில் சாப்பிடுவதுதான் உனக்கும் அழகு. தாய்—தந்தையரது சொத்தை ஏன் எதிர்பார்க்க வேண்டும்?’ என்று கருத்துத் தெரிவித்தார்கள். அவர்கள் சொன்னபடி தாய்—தந்தையரை விட்டு விட்டுத் தனியாக வந்து விட்டேன். சுசீலா! நீ எல்லாம் அறிந்தவள்; பெயருக்கேற்றபடி நல்ல குணவதி; எனவே, நான் என்ன செய்ய வேண்டும்? என்று நீயே சொல்” என்றான்.</p>
<p class="Text">இதைக் கேட்டு சுசீலா மிகவும் <span class="char-style-override-5">மென்மை</span><span class="char-style-override-30">18</span> நிறைந்த சொற்களில் பின்வருமாறு கூறினாள்—— “அண்ணா! நான் உனக்கு அறிவுரை கூறுவதா? என்னிடம் ஏதாவது நல்லது இருந்தால், அது நீ சொல்லிக் கொடுத்ததன் பயன்தானே! நான் இப்போது ஏதாவது சொன்னாலும், அதுவும் உன்னிடமிருந்து கற்றுக் கொண்டதாகத்தான் இருக்கும். நான் சின்னவளாக இருந்தபோது, நீதான் நூற்றுக்கணக்கான ஆண்டுகள் சேவை செய்தாலும் தாய்—தந்தையரின் கடனிலிருந்து மீளமுடியாது என்று சொல்லிக் கொடுத்தாய். தாய்—தந்தையருக்குப் பணிவிடை செய்வதே அறம். மற்ற தர்மங்களெல்லாம் இதற்குத் துணை நிற்பனவே. இங்கு நீ தாய்—தந்தையரை விட்டுத் தனியாக இருப்பதைப் பார்க்கும் போது ஆச்சரியம்தான் ஏற்படுகிறது. உன் நண்பர்களைப் பற்றி அப்பா—அம்மா சொன்னதும், உன் நன்மைக்காகத்தான் சொல்லியிருப்பார்கள். தாய்—தந்தையரிடமிருந்து மகனைப் பிரிக்கின்ற நண்பர்களின் சேர்க்கையினால் நன்மை விளையுமா? அந்த நண்பர்கள் அறிவாளிகளாக இருந்தால், முக்திக்கு உபாயமான பரம மங்களங்களை நல்கும் தாய்—தந்தையர் சேவையிலிருந்து உன்னை விலக்கியிருப்பார்களா? இதை நீ யோசித்திருக்க வேண்டாமா? அவர்கள் ஏதாவது ஆலோசனை கூறித் தத்தம் காரியத்தைச் சாதித்துக் கொள்கிறார்களா? அல்லது, உனக்கு நன்மை செய்கிறார்களா? என்றல்லவா ஆலோசித்திருக்க வேண்டும்?</p>
<p class="Text">அண்ணா! அப்பாவும் அம்மாவும் உன்னைப் பிரிந்து, உன் குணங்களையும் பணிவையும் எண்ணி எண்ணி அழுகிறார்கள். உலகில் உன்னுடைய குணமும் நடத்தையும் பாராட்டப்படுபவை. நீ பிரிந்து சென்றுவிட்டதால் அவர்கள் மனம் என்ன பாடுபடுகிறது, தெரியுமா? அவர்கள் உன்னை இடித்துக் கூறினால், அந்த அவமானத்தை நீ எவ்வாறு தாங்கிக் கொள்வாய்? தாய்—தந்தையருடைய சொத்து விஷயத்தில் உனக்குத் தயக்கம் ஏன் ஏற்படவேண்டும்? அல்லது வெறுப்புத்தான் ஏன் ஏற்பட வேண்டும்? தாய்—தந்தையரிடமிருந்து நாம் எப்படித் தனித்திருக்க முடியும்? நம்முடைய உடலில் இருப்பது அனைத்தும் அவர்களுடையதுதானே! நீ சென்று அவர்கள் காலில் விழுந்து மன்னிப்புக் கேட்க வேண்டும். இதுதான் என் ஆசை. இதில் நேரம் கடத்துவது சரியில்லை. தாய்—தந்தையரே தவறு செய்திருந்தாலும் பெரியவர்களைக் குற்றவாளிகள் என்று கருதக் கூடாது.”</p>
<p class="Text">இதற்கிடையில் அண்ணி சொன்னாள்—— “சகோதரி! மாமியார்—மாமனாரை விட்டு விலகி இருப்பதில் எனக்கு சுகமுமில்லை; என் மனத்திற்கும் ஒப்பவில்லை. அடிக்கடி நான் இவரை மன்றாடிக் கேட்டுக் கொண்டிருக்கிறேன். ஆனால், நான், அவர்களுக்குச் சேவை செய்யும் வாய்ப்பை, கடவுள் ஏன் தடுத்துவிட்டார்? என்று புரியவில்லை.” ஸ்ரீநிவாசன் சொன்னான்—— “சகோதரி! தாய்—தந்தையர் அழைக்காமல், அவர்கள் அனுமதியும் பெறாமல் அங்கே போவதென்றால் வெட்கமாக இருக்கிறது. ஒரு வேளை என்னை அவமதித்து விட்டார்களானால்?”</p>
<p class="Text">சுசீலா, “அண்ணா! அவர்கள் அப்படிச் செய்யமாட்டார்கள். அவர்கள் உன்னைப் பிரிந்து வருந்திக் கொண்டு இருக்கிறார்கள். அவர்களிடம் போவதில் உனக்கு வெட்கம் எதற்கு? அவர்கள் நீ திரும்பிச் சென்றால் மகிழ்ச்சியே அடைவார்கள் என்பதுதான் என் எண்ணம். அம்மா—அப்பாவிடம் செல்வதில் அவமானம் என்ற பேச்சுக்கு இடம் ஏது? அவர்கள் இழிவு செய்தாலுமே, அது பெருமையை விட மேலானதாகவே ஆகும்” என்று சொன்னாள்.</p>
<p class="Text">சுசீலா கூறிய இந்த இதமான அறிவுரையைக் கேட்டு ஸ்ரீநிவாசனும், அவன் மனைவியும் சுசீலாவுடனேயே அவர்கள் தாய்—தந்தையரிடம் வந்தனர். தங்கள் பழைய செய்கைக்கு வருந்தி, தாய்—தந்தையரின் திருவடிகளில் விழுந்து அழுதார்கள்.</p>
<p class="Text">அம்மாவும் அப்பாவும் அவர்களைத் தேற்றினர்—— “மகனே! இன்றைய நாள் மிகவும் நல்ல நாள். நமக்கு நல்ல காலம் பிறந்துவிட்டது.” பிறகு அவர்கள் சுசீலாவிடம், “மகளே சுசீலா! இன்று நீ மிகவும் மகத்தான காரியம் செய்திருக்கிறாய். இதை நாங்கள் வாழ்நாள் உள்ளவரை மறக்கமாட்டோம்” என்றனர். சுசீலா சொன்னாள்—— “அம்மா! நீ என்ன சொல்கிறாய்? இந்தப் பெருமையெல்லாம் உனக்கும் அப்பாவுக்கும் அண்ணன்—அண்ணிக்குமே உரியதாகும். நான் ஒரு கருவி மட்டுமே. என்னிடமும் ஏதோ நல்லது இருக்கிறது என்று எண்ணுகிறாயே. அதுவும் உங்கள் அருட்கொடையே.”</p>
<p class="Text">சுசீலாவின் <span class="char-style-override-30">26</span><span class="char-style-override-5">தற்பெருமையற்ற</span>, அபிமானமற்ற நடத்தையைப் பார்த்த எல்லோரும் மனம் மகிழ்ந்தனர். சுசீலாவிடம் இரண்டு வசிய மந்திரங்கள் இருந்தன. அவளுக்கு யாராயிருந்தாலும் அவர்களை அனுகூலமாக ஆக்கிவிட வல்லவையாக இருந்தன. <span class="char-style-override-5">ஒன்று, தன் நலம் மறந்து நிஷ்காம பாவனையுடன், எல்லாவிதங்களாலும் பிறருக்கு நலம் செய்யும் பாங்கு. இரண்டு, பிறருடைய கெட்ட குணங்களை மறந்து, அவர்களுடைய நல்ல குணங்களையே பாராட்டுதல்.</span> இம்மந்திரங்களாலேயே அவள், தன் அண்ணனின் இதயத்தை மாற்றிவிட்டாள்.</p>
<p class="Text">பின்பு ஸ்ரீநிவாசன், தன் நண்பர்களிடம் பணிவாகவும் அன்புடனும், “நண்பர்களே! எனக்கு நேரம் கிடைக்கும்போது நான் உங்கள் வீட்டுக்கு வருகிறேன். இங்கே எங்கள் வீட்டில் தாய்—தந்தையருடன் இருக்கும்போது என்னால் உங்களுக்கு முழுமையாக உபசாரம் செய்ய முடியவில்லை” என்று சொல்லிவிட்டான்.</p>
<p class="Text">சுசீலா சில நாட்கள் தாய்வீட்டில் இருந்தாள். ஆனால், தன் மாமியார் வீட்டில் தனக்கு இழைக்கப்பட்ட கொடுமையைப் பற்றி, ஒரு <span class="char-style-override-5">குற்றச்சாட்டும்</span><span class="char-style-override-30">15</span> சொல்லவில்லை. தாய்—தந்தையரும், அண்ணன்—அண்ணியும் உண்ணவும் உடுக்கவும் நிறையப் பொருட்கள் கொடுத்தனர். ஆனால், அவர்கள் எவ்வளவோ வற்புறுத்தியும், அவற்றை ஏற்றுக்கொள்ள அவள் மறுத்துவிட்டாள். அவர்கள் மனத்தை மகிழ்விப்பதற்காக, சில பொருட்களை மட்டும் எடுத்துக் கொண்டாள். அப்போதும் பற்றற்ற முறையிலேயே வாங்கிக் கொண்டாள். அவளுக்கு அந்தப் பொருட்களிடம் எள்ளளவும் <span class="char-style-override-30">17</span><span class="char-style-override-5">ஆசையில்லை.</span> அவள் நடத்தை எல்லாமே தியாகமயமாகவும் பாராட்டுக்குரியதாகவும் இருந்தது.</p>
<p class="Text">பிறகு மாமனார் வீட்டிலிருந்து வற்புறுத்தப்பட்டு அழைப்பு வரவே, அம்மாவிடம் அன்புடனும் பண்புடனும் பிரிவின் துயரத்தை வெளியிட்டுவிட்டு, சுசீலா நம்பிக்கையுள்ள ஆள் துணையுடன் புக்ககம் வந்தாள். சுசீலா வீட்டுக்கு வந்தவுடன் மாமியார் வீட்டிலுள்ள எல்லோருமே மகிழ்ச்சியில் ஆழ்ந்தனர்.</p>


<p class="Page-Break"> </p>
<p class="Small-Head">( 10 )</p>
<p class="Text">சுசீலாவின் மகள் ராதாவிற்குத் திருமண வயதாயிற்று. அவளது திருமணம் பற்றி சுசீலாவுக்கு ஏற்பட்ட கவலை மாமனார்—மாமியாரையும் வாட்டத் தொடங்கிற்று. ஒரு நாள் அவர்கள் தன் சின்ன மருமகளிடம், “ராதா திருமணத்திற்குத் தகுந்தவளாக ஆகிவிட்டாள். உனது நற்குணம் காரணமாக, நல்ல இடங்களிலிருந்து பலர் அவளைப் பெண் கேட்டு வருகின்றனர். நீ எங்கே திருமணம் செய்விக்க எண்ணுகின்றாய்?” என்று கேட்டனர். சுசீலா தன் மாமியாரிடம், “அம்மா! இதில் என்னுடைய எண்ணத்தை ஏன் கேட்க வேண்டும்? நீங்கள் பெரியவர்கள். உடைமைக்கு உரியவர்கள். எது சரி? என்று தோன்றுகிறதோ, அதைச் செய்யுங்கள். உங்கள் கருத்தையே நாங்களும் மகிழ்ச்சியுடன் ஏற்றுக்கொள்ள வேண்டும். பையன் ஏழையாயிருந்தாலும் அவன் உடல் நலம், படிப்பு, தகுதி, நடத்தை, சுபாவம் ஆகியவற்றைப் பார்க்க வேண்டும் என்று சொல்லிக் கொண்டிருப்பதை நான் கேட்டிருக்கிறேன். அவன் குடும்பத்தினரின், குறிப்பாக அவன் பெற்றோர்கள் சுபாவமும் நடத்தையும் நல்லதாக இருக்க வேண்டும்” என்றாள். அவர்கள் இதைக் கேட்டு மிகவும் மகிழ்ந்தனர்.</p>
<p class="Text">ராதாவின் பாக்கியம், சுசீலாவின் நற்குணம் — இவற்றால் அவள் விருப்பப்படியே வீடும் வரனும் தானாகவே சிறந்தவையாக அமைந்துவிட்டன. பண்டிதர் தாமோதர சாஸ்திரியின் மகன் சிவகுமாருக்கு ராதா நிச்சயம் செய்யப்பட்டாள். பண்டிதர் தாமோதரருக்கும் சுசீலா மீது நல்ல அபிப்ராயம் உண்டு. அதனால், அவர் தன் மனைவியை சுசீலாவிடம் சம்பந்தம் பற்றிப் பேச அனுப்பினார். அவள் வந்தாள். சுசீலாவும் நல்ல முறையில் வரவேற்றாள். தாமோதரர் மனைவி, “உங்களுடைய சம்பந்தத்தினால் திருமணம் நல்ல எடுத்துக்காட்டாக அமைய வேண்டும். உங்கள் வீட்டில் அர்த்தமற்ற பழக்கங்களும் வீண்செலவும் கிடையாது. நாங்களும் உங்களுக்கேற்றவாறு நடந்து எங்களைச் சீர்திருத்திக் கொள்ள விரும்புகிறோம்” என்று பண்புடனும் உறுதியுடனும் அவள் கேட்க, சுசீலா சொன்னாள்—— “வாணவேடிக்கை, ஆட்டம், ஆர்ப்பாட்டம், சினிமா, கூத்து, மின்விளக்கு அலங்காரம் ஆகியவற்றில் வீண்செலவு செய்யக்கூடாது. திருமணத்தில் திட்டு, வசவு, அசிங்கமான பாட்டுக்கள், சீட்டாட்டம், சூதாட்டம், தேவைக்கு மேல் மேளதாளம் — இவை எல்லாம் வேண்டாம். திருமணச் சடங்கை நல்ல வித்துவான்களைக் கொண்டு விதிப்படி சீரிய முறையில் நடத்தி வைக்க வேண்டும். கூட்டம் அதிகம் சேர்க்கக் கூடாது. நாங்கள் என்ன செய்ய வேண்டும்? என்பதைச் சொல்லுங்கள்!”</p>
<p class="Text">தாமோதர பண்டிதரின் மனைவி, “நாங்கள் உங்களுக்கு என்ன சொல்லட்டும்? நீங்கள் சொல்கிறபடியே நாங்கள் நடந்து கொள்ள விரும்புகிறோம். நீங்கள் இந்த விஷயத்தில் என்ன முடிவு செய்திருக்கிறீர்கள் என்பதை அறிந்து கொள்ள ஆவலாயிருக்கிறோம். சரி என்று தோன்றினால் சொல்லுங்கள்.”</p>
<p class="Text">சுசீலா, “கிண்டல்—கேலி, நாட்டியம், தரக்குறைவான பாட்டுக்கள் ஆகியவை எங்கள் குடும்பத்தில் எப்போதோ நிறுத்தப்பட்டுவிட்டன. போதை பொருட்கள், (சோடா போன்ற) பானங்கள், உணவகத்தில் சாப்பாடு, கேளிக்கை விருந்து, வாசனை திரவியங்கள் கொண்டு உபசரித்தல் — இவை சாஸ்திர விரோதம் என்பது ஒரு பக்கம். ஆனால், உண்மையில் அது சம்பந்திகளை அவமானப்படுத்துதல் ஆகும். சாஸ்திரப்படி விவாகத்தில் மஞ்சள், எண்ணெய் பூசும் ஒரு சடங்கு முடிந்த பிறகு, தேவர்களுக்கு விதிப்படி பூஜை முடித்து, சிறந்த சான்றோர்களான வித்துவான்கள் சொல்லும்படி கன்யாதானம் செய்து கொடுப்பது என்பது எங்கள் எண்ணம். உள்ளன்புடனும் சிரத்தையுடனும் உபசரிப்பதே நாங்கள் செய்யும் உண்மையான உபசரணையாகும். அது எங்களிடம் குறைவாக இருக்கலாம். சாப்பாடு, தாம்பூலம் — இவற்றை எளிய முறையில் ஏற்பாடு செய்திருக்கிறோம். வரதட்சணை என்று கொடுக்க, எங்களிடம் என்ன இருக்கிறது? ஒன்றுமறியாத ஒரு சிறிய பெண்ணை உங்கள் சேவைக்காக, உங்களிடம் அர்ப்பணம் செய்து, எங்களைப் புனிதப்படுத்திக் கொள்ள விரும்புகிறோம். உங்களைப் போன்ற மேன்மையான தியாகிகளுடன் ஏற்படும் இந்த உறவு, எங்கள் பெரும்பேற்றால் வாய்த்திருக்கிறது. நீங்கள் நடந்து கொள்ளும் விதத்தைப் பார்த்து நாங்கள் மிகவும் மகிழ்ச்சி கொண்டிருக்கிறோம்.”</p>
<p class="Text">இதற்குச் சில நாட்களுக்குப் பிறகு இருதரப்பிலும் உள்ளவர்கள் சிரத்தையும் பணிவும் அன்பும் காட்டி நடந்து கொள்ள, முன்பு சுசீலா விவரித்த முறையிலே மிகவும் பாராட்டுக்குரியபடி சாத்விகமான, ஒரு எடுத்துக்காட்டான திருமணம் நடந்தேறியது. இரு வீட்டாரும் ஒருவருக்கொருவர் வணக்கம் தெரிவித்துக் கொண்டு சம்பந்தி வீட்டினர் விடைபெற்றனர்.</p>
<p class="Text">சோமன், இராமன், மோகன் மூவரும் சுசீலா தொடங்கி நடத்தி வந்த வேலைகளைத் தாங்களே கவனிக்கத் தொடங்கினர். அவர்கள் எல்லோரும் ஒருவருக்கொருவர் அன்புடன் நடந்து கொண்டனர். பெண்களும் சுசீலாவின் சேர்க்கையின் பயனாய் மிகவும் பண்பான முறையில் நடந்து கொண்டனர். இவ்விதம் நாட்கள் கழியும் போது, சுசீலாவின் மகன் கண்ணனுக்குத் திருமண வயதாகிவிட்டது. பண்டிதர் ரகுநாதரின் புதல்வியான காயத்ரியுடன் அவன் திருமணம் நடத்தி வைக்கப்பட்டது. இந்தத் திருமணமும் முன்பு நடந்த திருமணம் போலவே சாத்விகமாக, எடுத்துக்காட்டாக இருக்கும்படி பாராட்டுக்குரிய முறையில் நடந்தேறியது. இதிலும் நடனம், பாட்டு என்ற வழிகளில் பணம் வீணாக்கப்படவில்லை. வீண்செலவு கிடையாது. நாராயணன் நடந்து கொண்ட முறை தியாகம் நிறைந்ததாக இருந்தது. ரகுநாத ஆசார்யர் மிகவும் கட்டாயப்படுத்தியதன்பேரில், பெயரளவுக்கு அவர் திருப்தியின் பொருட்டு வரதட்சணை பெற்றுக் கொள்ளவேண்டி வந்தது.</p>
<p class="Text">இவ்விதம் பெண், பையன் இருவருடைய திருமணங்களும் நிறைவேறிய பிறகு, வீட்டிலுள்ளவர்கள் எவ்விதக் கவலையும் இல்லாமல் சுகமாய் வாழத் தொடங்கினர். வீட்டிலிருந்த அனைவரும் ஒருவருக்கொருவர் தியாக உணர்வு காட்டி அன்புடன் நடந்து கொண்டனர்.</p>


<p class="Page-Break"> </p>
<p class="Small-Head">( 11 )</p>
<p class="Text">நாட்கள் சென்றன. நாராயணன் மூச்சுவிட மிகவும் சிரமப்பட்டார். அந்த வியாதியால் அவர் உடம்பு மெலிந்துவிட்டது; காய்ச்சலும் சேர்ந்தது. பல ஆயுர்வேத மருந்துகள் கொடுக்கப்பட்டன. ஆனால், ஒன்றுகூடப் பயன் தரவில்லை. சுசீலா இரவு—பகல் பார்க்காமல் அன்புடனும் பணிவுடனும் அவருக்குச் சேவை செய்தாள். நாராயணனுக்கு மிகவும் சந்தோஷமாயிருந்தது. “பெண்ணே! நீ ஒரு குற்றமும் செய்யவில்லை. நீ முழுமையாகக் குற்றமற்றவள். உன்னை வீட்டை விட்டு வெளியேற்றினேன். அந்தத் துக்கம், என் இதயத்தில் வேல் பாய்ச்சுவது போன்ற துக்கத்தைத் தருகிறது” என்று இரங்கினார். சுசீலா, நாத்தனார் ரோகிணி மூலமாக, “அப்பா! உங்கள் மேல் ஒரு தவறும் இல்லை. நாம் ஏமாந்து போனதால் அவ்விதம் நடந்தது. அதைப் பற்றி நீங்கள் எதையும் மனத்தில் வைத்துக் கொள்ளக் கூடாது. நான், உங்களை விட்டுப் பிரிந்து, பல நாட்கள் தனித்திருக்க நேர்ந்ததே. அது என் அதிருஷ்டக் குறை என்று எண்ணுகிறேன். இனியும் இதற்கு நான் காரணம் என்று எண்ணி, நீங்கள் வருந்தினால் என் மனத்திலும் வருத்தம் ஏற்படும்” என்று கூறினாள். இதைக் கேட்டு பண்டிதர், “மகளே! நீ கவலை கொள்ளாதே. இனி நான் என் மனத்தில் எந்தக் கவலையும் கொள்ள மாட்டேன்” என்று கூறி, அவளைச் சமாதானப்படுத்தினார்.</p>
<p class="Text">இதன்பின் ஓரிரு நாட்களில் பண்டிதரின் உடல்நிலை மேலும் மோசமடைந்து வந்தது. வீட்டிலுள்ளவர்கள் நேரவிருக்கும் நிகழ்ச்சியைச் சிந்தித்து, பூமியைத் தெளித்து மெழுகிச் சுத்தம் செய்தார்கள். புனிதமான நீரால் கழுவி, அதன் மேல் சாணி, கங்கை நீர் கொண்டு மேடை அமைத்தார்கள். அதன் மேல் எள்ளையும் கடுகையும் பரப்பினார்கள். பகவான் பெயரை அதன் மேல் எழுதினார்கள். அதன் மேல் நல்ல மணல் படுக்கை அமைத்து, கங்கை மணலைத் தெளித்தார்கள். பிறகு ராம நாமத்தை எழுதினார்கள். மந்திரங்கள் சொல்லி, கங்கை நீர் கொண்டு அதைத் துடைத்தார்கள். அந்த மணலின் மேல் தருப்பை பரப்பி, கையினால் நெய்த சுத்தமான வெள்ளைத் துணியைப் பிரித்துப் போர்த்தினர். பண்டிதர் சைகை கொடுக்க, சோமன் அவரை நன்னீராட்டினான். பிறகு நல்ல வேட்டியை இடுப்பில் கட்டி, மேலேயும் நல்ல மேல் வேட்டியைப் போட்டனர். முப்புரியையும் மாற்றிவிட்டார்கள். பிறகு, அவரை அந்த மணல் படுக்கையின் மேல் படுக்க வைத்தனர். அவருக்கு ஒரு துளசி மாலையை அணிவித்து, நெற்றியில் சந்தனப்பொட்டு வைத்தனர். தலையின் கீழே மிகவும் சிறியதும், அதிகம் உறுத்தாததுமான கீதைப் புத்தகம் ஒன்றை வைத்தனர். பண்டிதர் விஷ்ணுவை உபாசிப்பவர். எனவே, ஒரு சாலக்கிராமமூர்த்தியையும் எடுத்து, அவர் மார்பில் வைத்தனர். பிறகு பூ, இலை, தூபம், தீபம் முதலிய பதினாறு வகை உபசாரங்களைச் செய்து ஆரத்தி எடுத்தனர். பிறகு சோமன், பண்டிதருக்கு துளசி நீர் ஆசமனம் செய்வித்தான். கீதையின் எட்டாவது அத்தியாயத்தை அர்த்தத்துடன் பாராயணம் செய்தார்கள். பிறகு எல்லோரும் சேர்ந்து சிரத்தையுடனும் அன்புடனும் ஒரே குரலில் பகவானுடைய நாம சங்கீர்த்தனம் செய்தனர். பண்டிதருக்கு எதிரே சுவரில் பகவான் ஸ்ரீவிஷ்ணுவினுடைய படம் மாட்டப்பட்டிருந்தது. அதையே பார்த்தவண்ணம் பகவானின் நாமம், ரூபம், குணம், பிரபாவம் போன்றவற்றை எண்ணியவாறே, மேலும் பகவானின் நாம சங்கீர்த்தனத்தைக் கேட்டுக் கொண்டே, பண்டிதர் பரமபதம் போய்ச் சேர்ந்தார்.</p>
<p class="Text para-style-override-2">இந்தக் கதையிலிருந்து குறிப்பாக, தாய்மார்களும் சகோதரிகளும் ஒரு படிப்பினையைக் கற்றுக் கொள்ள வேண்டும். அவர்கள் சுசீலாவை ஓர் எடுத்துக்காட்டாக எடுத்துக் கொண்டு அவளைப் பின்பற்ற வேண்டும். அதாவது, தனக்கு இன்னா செய்வோர்க்கும் இனியதே செய்யவேண்டும். சிறுவர்களிடம் தாயன்பு, சமமானவர்களிடம் நட்பு, பெரியோர்களிடம் மரியாதை, பக்தி, வினயம் காட்டி, அவர்களுக்குத் தொண்டு செய்ய வேண்டும். சுயநலமின்றி உத்தமமான செயல்கள் புரிய வேண்டும். தற்பெருமை கொள்ளக் கூடாது. அச்செயல்களின் மூலம் வரும் பெருமையை மற்றவர்களுக்குக் கொடுக்க முயல வேண்டும். அதற்காக சத்தியத்தை விட்டுவிடக் கூடாது. பெரும் இடர் நேர்ந்தாலும் காமம், குரோதம், லோபம், நாணம், பயம் முதலியவற்றிற்கு ஆட்பட்டு தைரியம், தர்மம், ஈசுவர பக்தி முதலியவற்றை விட்டுவிடக் கூடாது. தன் உயிரைவிடவும் முயலக் கூடாது. மாமனார், மாமியார், அப்பா, அம்மா, கணவர் முதலிய பெரியோர்களுக்கு உடல், பொருள், மனம் மூன்றினாலும் சுயநலமின்றிப் பணிவுடனும் அன்புடனும் சேவை செய்யவேண்டும். சிறுவர்களுக்குத் தன் நடத்தை மூலமும், அறிவுரை மூலமும் நல்ல பாடங்களைக் கற்பிக்க வேண்டும். திருமணத்தில் அவசியமில்லாத வழக்கங்களையும் வீண்செலவையும் முழுமையாக விட்டொழித்துவிட வேண்டும். திருடர்கள், கயவர்கள், போக்கிரிகள், கீழோர், ஏமாற்றுபவர்கள், தூர்த்தர்கள் (வீண்செலவு செய்பவர்கள்) போன்றோர்களிடமிருந்து தப்பி வாழ முயல வேண்டும். இறப்பு, நோயுற்றவர்கள், விபத்து முதலியவற்றில் சிக்கித் தவிக்கும் மனிதர்களுக்குச் சுயநல எண்ணமின்றிச் சேவை புரியுங்கள். கல்வி, அறிவு, வலிமை, பொலிவு, கலையறிவு முதலியவற்றை வளர்த்துக் கொள்ள தக்க முயற்சி செய்யுங்கள். எல்லோரையும் தன்னவராக ஆக்கிக் கொள்ள (அவர்தம் கெட்ட பண்புகளை எண்ணாமல்) அவர்களுடைய நற்பண்புகளைப் பாராட்டுங்கள். அவர்களின் நன்மைக்கே செயல்புரியுங்கள். பொறுமை, இரக்கம், சாந்தி, சமத்துவ உணர்வு, மகிழ்ச்சி, எளிமை, சிரத்தை, அன்பு முதலிய குணங்களையும், சத்சங்கம், தானே நல்லவற்றைக் கற்றல், கதை—கீர்த்தனம், தீர்த்த யாத்திரை, தொண்டு, தானம், தவம் முதலிய நன்னடத்தைகளையும் அமுதமாக எண்ணி, அவற்றைக் கடமையாகவும் மதித்து, நிஷ்காம பாவத்துடன் சிரத்தையுடனும் பக்தியுடனும் அவற்றைக் கடைப்பிடியுங்கள்.</p>
<p class="Shlok">நல்லார் ஒருவர் உளரேல் அவர்பொருட்டு</p>
<p class="Shlok para-style-override-2">எல்லோருக்கும் பெய்யும் மழை.</p>
<p class="Small-Title para-style-override-11">॥ ஓம் தத் ஸத் ॥<span></span></p>


<p class="Page-Break"> </p>
<p class="First-End-Page-text" id="toc_marker-4">கடைசி பக்கம்</p>

