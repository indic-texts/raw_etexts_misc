
<p class="First-End-Page-text para-style-override-1" id="toc_marker-1"><span class="char-style-override-1">முதல் பக்கம்</span></p>
<p class="Titel-Page---Shri-Hari">॥ ஸ்ரீஹரி: ॥</p>
<p class="Title-Page---Book-Name">அன்புவழி பக்தர் உத்தவர்</p>
<p class="Title-Page---Book-Name-Hindi" xml:lang="hi-IN">प्रेमी भक्त उद्धव – तमिल</p>
<p class="Title-Page---Tvamev-mata--Hindi">த்வமேவ மாதா ச பிதா த்வமேவ</p>
<p class="Title-Page---Tvamev-mata--Hindi">த்வமேவ ப<span class="char-style-override-2">3</span>ந்து<span class="char-style-override-2">4</span>ஶ்ச ஸகா<span class="char-style-override-2">2</span> த்வமேவ ।</p>
<p class="Title-Page---Tvamev-mata--Hindi">த்வமேவ வித்<span class="char-style-override-2">3</span>யா த்<span class="char-style-override-2">3</span>ரவிணம் த்வமேவ</p>
<p class="Title-Page---Tvamev-mata--Hindi para-style-override-2">த்வமேவ ஸர்வம் மம தே<span class="char-style-override-2">3</span>வதே<span class="char-style-override-2">3</span>வ ॥</p>
<p class="Title-Page---Tvamev-mata---Tamil">ஆருயிர் அன்னையும் நீயே, அருமை தந்தையும் நீயே,</p>
<p class="Title-Page---Tvamev-mata---Tamil">உறவும் சுற்றமும் நீயே, உற்ற நண்பனும் நீயே,</p>
<p class="Title-Page---Tvamev-mata---Tamil">கற்கும் கல்வியும் நீயே, சேர்க்கும் செல்வமும் நீயே,</p>
<p class="Title-Page---Tvamev-mata---Tamil para-style-override-3">அனைத்தும் ஆன எந்தன் ஆதிதேவனும் நீயே!</p>
<p class="Title-Page---Sub-heading"><span class="char-style-override-3">ஆக்கியோர்</span></p>
<p class="Title-Page---Author-Name">ஸ்ரீசாந்தனு பிஹாரி த்ருவேதி</p>
<p class="Title-Page---Gita-Seva-Trust para-style-override-4" xml:lang="hi-IN">கீதா சேவா டிரஸ்ட்<span></span></p>


<p class="Page-Break">॥ ஸ்ரீஹரி: ॥</p>
<p class="Heading" id="toc_marker-2">விண்ணப்பம்</p>
<p class="Text">பக்தனின் மனதில் பகவான் வாழ்கிறார். பகவானுடைய மனதில் பக்தன் வசிக்கிறான். இந்த இணைப்பில் பிரிவே ஏற்படுவதில்லை. இதனால் பக்தனும் பகவானும் தனிமையில் தொடர்ந்து கலந்திருக்க முடிகிறது. ‘மிகவும் அன்பானவனே!’ என்று பகவானே அழைக்கும் அளவுக்கு அவரிடம் அன்பு கொண்டவர் உத்தவர்!</p>
<p class="Text">அத்தகைய பரமபாகவதரும், சிறந்த பக்தருமான உத்தவரின் சரித்திரமே தங்கள் கைகளில் தவழ்கிறது. <span class="char-style-override-4">மேன்மைமிகு ஸ்ரீசாந்தனு பிஹாரி த்ருவேதி</span> அவர்கள் முழு விருப்பத்தோடு இந்நூலை ஆன்மீக அன்பர்களுக்கு வழங்கியிருக்கிறார். இந்நூலுக்கு அடிப்படை ஸ்ரீமத்பாகவதமும் கர்க ஸம்ஹிதையும்தான். உணர்ச்சிமிக்க அழகிய நடையில் எழுதியுள்ள இந்நூலின் கதையமைப்பு பக்தர்களுக்கு மிகுந்த மகிழ்ச்சி தருவதாக இருக்கும் என்று நம்புகிறேன். ஆன்மீக அன்பர்கள் பகவானிடம் அன்பு கொள்ள இந்நூல் மிக்க உறுதுணையாக இருக்கும் என்பது எனது கருத்து.</p>
<p class="Text para-style-override-1">வணக்கமுள்ள</p>
<p class="Right para-style-override-5">ஹனுமான் பிரசாத் போத்தார்<span></span></p>


<p class="Page-Break">॥ ஸ்ரீஹரி: ॥</p>
<p class="Heading" id="toc_marker-3">தேவநாகரி எழுத்துக்கள்</p>
<p class="Sub-Heading">(சில குறிப்புகள்)</p>
<p class="Text">ஒரு மொழியின் சொல்லை இன்னொரு மொழியின் எழுத்துக்களால் எழுதுவதை எழுத்துப்பெயர்ப்பு <span class="char-style-override-5">(Transliteration)</span> என்று அழைக்கிறோம். ஒரு மொழியிலுள்ள சொல்லின் பொருளை மற்றொரு மொழியில் கூறுவதை மொழிபெயர்ப்பு <span class="char-style-override-5">(Translation)</span> என்று அழைக்கிறோம்.</p>
<p class="Text">சம்ஸ்கிருதச் சொற்களைப் பிழையின்றி உச்சரிக்க, முறையாக சம்ஸ்கிருதம் கற்றவர்களிடமிருந்து அறிந்துகொள்ள முயற்சிக்க வேண்டும். ஆங்கில எழுத்துக்களின் துணைகொண்டு <span class="char-style-override-6">2, 3, 4</span> என்னும் குறியீடுகளுடன் சம்ஸ்கிருத எழுத்துக்களுக்கு நிகரான தமிழ் ஒலி வடிவங்கள் இங்கு தரப்பட்டுள்ளன.</p>
<p class="Shlok para-style-override-6"><span class="char-style-override-7">अ</span><span class="char-style-override-8"> </span><span class="char-style-override-9">அ</span><span class="char-style-override-10">, </span><span class="char-style-override-7">आ</span><span class="char-style-override-8"> </span><span class="char-style-override-9">ஆ</span><span class="char-style-override-10">, </span><span class="char-style-override-7">इ</span><span class="char-style-override-8"> </span><span class="char-style-override-9">இ</span><span class="char-style-override-10">, </span><span class="char-style-override-7">ई</span><span class="char-style-override-8"> </span><span class="char-style-override-9">ஈ</span><span class="char-style-override-10">, </span><span class="char-style-override-7">उ</span><span class="char-style-override-8"> </span><span class="char-style-override-9">உ</span><span class="char-style-override-10">, </span><span class="char-style-override-7">ऊ</span><span class="char-style-override-8"> </span><span class="char-style-override-9">ஊ</span><span class="char-style-override-10">, </span><span class="char-style-override-7">ऋ</span><span class="char-style-override-8"> </span><span class="char-style-override-9">ரி</span><span class="char-style-override-10">, </span><span class="char-style-override-7">ॠ</span><span class="char-style-override-8"> </span><span class="char-style-override-9">ரீ</span><span class="char-style-override-10">, </span><span class="char-style-override-7">ऌ</span><span class="char-style-override-8"> </span><span class="char-style-override-9">ல்ரு</span><span class="char-style-override-11">॒</span><span class="char-style-override-10">, </span><span class="char-style-override-7">ए</span><span class="char-style-override-8"> </span><span class="char-style-override-9">ஏ</span><span class="char-style-override-10">, </span><span class="char-style-override-7">ऐ</span><span class="char-style-override-8"> </span><span class="char-style-override-9">ஐ</span><span class="char-style-override-10">, </span><span class="char-style-override-7">ओ</span><span class="char-style-override-8"> </span><span class="char-style-override-9">ஓ</span><span class="char-style-override-10">, </span><span class="char-style-override-7">औ</span><span class="char-style-override-8"> </span><span class="char-style-override-9">ஔ</span><span class="char-style-override-12"></span></p>
<p class="Shlok para-style-override-6"><span class="char-style-override-7">क</span><span class="char-style-override-8"> </span><span class="char-style-override-9">க</span><span class="char-style-override-13">(ka)</span><span class="char-style-override-10">, </span><span class="char-style-override-7">ख</span><span class="char-style-override-8"> </span><span class="char-style-override-9">க</span><span class="char-style-override-14">2</span><span class="char-style-override-13">(kka)</span><span class="char-style-override-10">, </span><span class="char-style-override-7">ग</span><span class="char-style-override-8"> </span><span class="char-style-override-9">க</span><span class="char-style-override-14">3</span><span class="char-style-override-13">(ga)</span><span class="char-style-override-10">, </span><span class="char-style-override-7">घ</span><span class="char-style-override-8"> </span><span class="char-style-override-9">க</span><span class="char-style-override-14">4</span><span class="char-style-override-13">(gha)</span><span class="char-style-override-10">, </span><span class="char-style-override-7">ङ</span><span class="char-style-override-8"> </span><span class="char-style-override-9">ங</span><span class="char-style-override-10">, </span><span class="char-style-override-7">च</span><span class="char-style-override-8"> </span><span class="char-style-override-9">ச</span><span class="char-style-override-13">(ca)</span><span class="char-style-override-10">, </span><span class="char-style-override-7">छ</span><span class="char-style-override-8"> </span><span class="char-style-override-9">ச</span><span class="char-style-override-14">2</span><span class="char-style-override-13">(cha)</span><span class="char-style-override-10">, </span><span class="char-style-override-7">ज</span><span class="char-style-override-8"> </span><span class="char-style-override-9">ஜ</span><span class="char-style-override-13">(ja)</span><span class="char-style-override-10">, </span><span class="char-style-override-7">झ</span><span class="char-style-override-8"> </span><span class="char-style-override-9">ஜ</span><span class="char-style-override-11">॒</span><span class="char-style-override-13">(jha)</span><span class="char-style-override-10">, </span><span class="char-style-override-7">ञ</span><span class="char-style-override-8"> </span><span class="char-style-override-9">ஞ</span><span class="char-style-override-10">, </span><span class="char-style-override-7">ट</span><span class="char-style-override-8"> </span><span class="char-style-override-9">ட</span><span class="char-style-override-13">(ta)</span><span class="char-style-override-10">, </span><span class="char-style-override-7">ठ</span><span class="char-style-override-8"> </span><span class="char-style-override-9">ட</span><span class="char-style-override-14">2</span><span class="char-style-override-13">(tta)</span><span class="char-style-override-10">, </span><span class="char-style-override-7">ड</span><span class="char-style-override-8"> </span><span class="char-style-override-9">ட</span><span class="char-style-override-14">3</span><span class="char-style-override-13">(da)</span><span class="char-style-override-10">, </span><span class="char-style-override-7">ढ</span><span class="char-style-override-8"> </span><span class="char-style-override-9">ட</span><span class="char-style-override-14">4</span><span class="char-style-override-13">(dda)</span><span class="char-style-override-10">, </span><span class="char-style-override-7">ण</span><span class="char-style-override-8"> </span><span class="char-style-override-9">ண</span><span class="char-style-override-10">, </span><span class="char-style-override-7">त</span><span class="char-style-override-8"> </span><span class="char-style-override-9">த</span><span class="char-style-override-13">(tha)</span><span class="char-style-override-10">, </span><span class="char-style-override-7">थ</span><span class="char-style-override-8"> </span><span class="char-style-override-9">த</span><span class="char-style-override-14">2</span><span class="char-style-override-13">(thha)</span><span class="char-style-override-10">,</span><span class="char-style-override-12"> </span><span class="char-style-override-7">द</span><span class="char-style-override-8"> </span><span class="char-style-override-9">த</span><span class="char-style-override-14">3</span><span class="char-style-override-13">(dha)</span><span class="char-style-override-10">, </span><span class="char-style-override-7">ध</span><span class="char-style-override-8"> </span><span class="char-style-override-9">த</span><span class="char-style-override-14">4</span><span class="char-style-override-13">(dhha)</span><span class="char-style-override-10">, </span><span class="char-style-override-7">न</span><span class="char-style-override-8"> </span><span class="char-style-override-9">ந</span><span class="char-style-override-15"> </span><span class="char-style-override-9">(ன)</span><span class="char-style-override-10">, </span><span class="char-style-override-7">प</span><span class="char-style-override-8"> </span><span class="char-style-override-9">ப</span><span class="char-style-override-13">(pa)</span><span class="char-style-override-10">, </span><span class="char-style-override-7">फ</span><span class="char-style-override-8"> </span><span class="char-style-override-9">ப</span><span class="char-style-override-14">2</span><span class="char-style-override-13">(pha)</span><span class="char-style-override-10">, </span><span class="char-style-override-7">ब</span><span class="char-style-override-8"> </span><span class="char-style-override-9">ப</span><span class="char-style-override-14">3</span><span class="char-style-override-13">(ba)</span><span class="char-style-override-10">, </span><span class="char-style-override-7">भ</span><span class="char-style-override-8"> </span><span class="char-style-override-9">ப</span><span class="char-style-override-14">4</span><span class="char-style-override-13">(bha)</span><span class="char-style-override-10">, </span><span class="char-style-override-7">म</span><span class="char-style-override-8"> </span><span class="char-style-override-9">ம</span><span class="char-style-override-10">, </span><span class="char-style-override-7">य</span><span class="char-style-override-8"> </span><span class="char-style-override-9">ய</span><span class="char-style-override-10">, </span><span class="char-style-override-7">र</span><span class="char-style-override-8"> </span><span class="char-style-override-9">ர</span><span class="char-style-override-10">, </span><span class="char-style-override-7">ल</span><span class="char-style-override-8"> </span><span class="char-style-override-9">ல</span><span class="char-style-override-10">, </span><span class="char-style-override-7">व</span><span class="char-style-override-8"> </span><span class="char-style-override-9">வ</span><span class="char-style-override-12"></span></p>
<p class="Shlok para-style-override-6"><span class="char-style-override-7">स</span><span class="char-style-override-8"> </span><span class="char-style-override-9">ஸ</span><span class="char-style-override-13">(sa)</span><span class="char-style-override-10">, </span><span class="char-style-override-7">ष</span><span class="char-style-override-8"> </span><span class="char-style-override-9">ஷ</span><span class="char-style-override-13">(sha)</span><span class="char-style-override-10">, </span><span class="char-style-override-7">क्ष</span><span class="char-style-override-8"> </span><span class="char-style-override-9">க்ஷ</span><span class="char-style-override-13">(ksha)</span><span class="char-style-override-10">, </span><span class="char-style-override-7">ह</span><span class="char-style-override-8"> </span><span class="char-style-override-9">ஹ</span><span class="char-style-override-13">(ha)</span><span class="char-style-override-10">, </span><span class="char-style-override-7">श</span><span class="char-style-override-8"> </span><span class="char-style-override-9">ஶ</span><span class="char-style-override-13">(sa)</span><span class="char-style-override-10">, </span><span class="char-style-override-7">ज्ञ</span><span class="char-style-override-8"> </span><span class="char-style-override-9">க்ஞ</span><span class="char-style-override-13">(gna)</span><span class="char-style-override-10">, </span><span class="char-style-override-7">ऋ</span><span class="char-style-override-8"> </span><span class="char-style-override-9">ரு</span><span class="char-style-override-11">॒</span><span class="char-style-override-13">(</span><span class="char-style-override-16">r</span><span class="char-style-override-13">i)</span><span class="char-style-override-17"> </span></p>
<p class="Text"><span class="char-style-override-18">‘</span><span class="char-style-override-19">श</span><span class="char-style-override-18">’</span> என்ற எழுத்து <span class="char-style-override-20">‘</span><span class="char-style-override-21">ஶ</span><span class="char-style-override-20">’</span> என்று எழுத்துப்பெயர்ப்பு செய்யப்பட்டுள்ளது. இந்த <span class="char-style-override-20">‘</span><span class="char-style-override-21">ஶ</span><span class="char-style-override-20">’</span> என்னும் எழுத்து <span class="char-style-override-20">‘</span><span class="char-style-override-21">பிசகு</span><span class="char-style-override-20">’</span><span class="char-style-override-4">, </span><span class="char-style-override-20">‘</span><span class="char-style-override-21">கசடு</span><span class="char-style-override-20">’</span> என்னும் சொற்களில் வரும் <span class="char-style-override-20">‘</span><span class="char-style-override-21">ச</span><span class="char-style-override-20">’</span>வைப் போன்று ஒலிக்கும்.</p>
<p class="Text">சம்ஸ்கிருத—தமிழ் எழுத்துப்பெயர்ப்பில் <span class="char-style-override-5">(Transliteration)</span><span class="char-style-override-4"> </span>கொடுத்துள்ள எழுத்துக்கள் எழுத்துப்பெயர்ப்பில் மட்டும் பயன்படுத்தப்பட்டுள்ளன. மொழிபெயர்ப்பில் வழக்கத்திலுள்ள தமிழ் எழுத்துக்களே பயன்படுத்தப்பட்டுள்ளன. உதாரணமாக <span class="char-style-override-18">‘</span><span class="char-style-override-19">सुखं</span><span class="char-style-override-18">’</span> என்ற சொல் எழுத்துப்பெயர்ப்பில் <span class="char-style-override-20">‘</span><span class="char-style-override-21">ஸுக</span><span class="char-style-override-22">2</span><span class="char-style-override-21">ம்</span><span class="char-style-override-20">’</span> என்றும், மொழிபெயர்ப்பில் <span class="char-style-override-20">‘</span><span class="char-style-override-21">சுகம்</span><span class="char-style-override-20">’</span> என்றும் எழுதப்பட்டுள்ளது.</p>
<p class="Text">சம்ஸ்கிருதத்தில் உள்ள உயிரெழுத்தான <span class="char-style-override-18">‘</span><span class="char-style-override-19">ऋ</span><span class="char-style-override-18">’</span> என்பது உயிரெழுத்தாக வரும்பொழுது <span class="char-style-override-20">‘</span><span class="char-style-override-21">ரி</span><span class="char-style-override-20">’</span> என்றும், உயிர்மெய்யெழுத்தாக வரும்பொழுது <span class="char-style-override-20">‘</span><span class="char-style-override-21">ரு</span><span class="char-style-override-20">॒’</span> என்றும் உச்சரிக்கப்படுகிறது. <span class="char-style-override-21">(உ–ம்.:</span><span class="char-style-override-23">—</span><span class="char-style-override-21"> </span><span class="char-style-override-19">ऋषि</span><span class="char-style-override-21"> </span><span class="char-style-override-23">—</span><span class="char-style-override-21"> ரிஷி, </span><span class="char-style-override-19">कृत्वा</span><span class="char-style-override-21"> </span><span class="char-style-override-23">—</span><span class="char-style-override-21"> க்ரு</span><span class="char-style-override-20">॒</span><span class="char-style-override-21">த்வா)</span> இந்த <span class="char-style-override-20">‘</span><span class="char-style-override-21">ரு</span><span class="char-style-override-20">॒’</span> என்னும் எழுத்து <span class="char-style-override-20">‘</span><span class="char-style-override-21">எருது</span><span class="char-style-override-20">’</span><span class="char-style-override-21">, </span><span class="char-style-override-20">‘</span><span class="char-style-override-21">விருது</span><span class="char-style-override-20">’</span> என்னும் சொற்களில் வரும் <span class="char-style-override-20">‘</span><span class="char-style-override-21">ரு</span><span class="char-style-override-20">’</span>வைப் போன்று ஒலிக்கும்.</p>
<p class="Text"><span class="char-style-override-18">‘</span><span class="char-style-override-19">ञ</span><span class="char-style-override-18">’</span> என்ற எழுத்து <span class="char-style-override-5">‘</span><span class="char-style-override-4">ஞ</span><span class="char-style-override-5">’</span> என்றும், <span class="char-style-override-18">‘</span><span class="char-style-override-19">ज्ञ</span><span class="char-style-override-18">’</span> என்ற கூட்டெழுத்து <span class="char-style-override-5">‘</span><span class="char-style-override-4">க்ஞ</span><span class="char-style-override-5">’</span> என்றும் எழுத்துப்பெயர்ப்பு செய்யப்பட்டுள்ளன. <span class="char-style-override-18">‘</span><span class="char-style-override-19">ज्ञ</span><span class="char-style-override-18">’</span> என்ற எழுத்தில் துவங்கும் சொற்களில்லை.</p>
<p class="Text">ஒரு சொல்லிற்கு மேல் இருக்கின்ற புள்ளியானது <span class="char-style-override-5">‘</span><span class="char-style-override-4">ம்</span><span class="char-style-override-5">’</span> என்னும் எழுத்தைக் குறிக்கிறது. <span class="char-style-override-24">(உ–ம்.:</span><span class="char-style-override-25">—</span><span class="char-style-override-24"> </span><span class="char-style-override-26">‘</span><span class="char-style-override-27">सुखं</span><span class="char-style-override-26">’</span><span class="char-style-override-28"> </span><span class="char-style-override-25">—</span><span class="char-style-override-24"> ஸுகம்)</span><span class="char-style-override-4">.</span></p>
<p class="Text para-style-override-7">ஒரு சொல்லின் இறுதியில் மேலும் கீழும் வருகின்ற இரு புள்ளிகள் <span class="char-style-override-21">(</span><span class="char-style-override-20">:</span><span class="char-style-override-21">)</span> <span class="char-style-override-4">‘விஸர்கம்’</span> என்று அழைக்கப்படுகிறது. இதன் உச்சரிப்பு, இதற்கு முன் வரும் எழுத்தைப் பொறுத்து அமையும். உதாரணம் பின்வருமாறு:—</p>
<p class="Shlok para-style-override-8"><span class="char-style-override-29">भवन्तः</span><span class="char-style-override-30"> — ப</span><span class="char-style-override-31">4</span><span class="char-style-override-30">வந்த: — ப</span><span class="char-style-override-31">4</span><span class="char-style-override-30">வந்தஹ</span></p>
<p class="Shlok para-style-override-8"><span class="char-style-override-29">स्थितिः</span><span class="char-style-override-30"> — ஸ்தி</span><span class="char-style-override-31">2</span><span class="char-style-override-30">தி: — ஸ்தி</span><span class="char-style-override-31">2</span><span class="char-style-override-30">திஹி</span></p>
<p class="Shlok para-style-override-8"><span class="char-style-override-29">प्रभुः</span><span class="char-style-override-30"> — ப்ரபு</span><span class="char-style-override-31">4</span><span class="char-style-override-30">: — ப்ரபு</span><span class="char-style-override-31">4</span><span class="char-style-override-30">ஹு</span></p>
<p class="Shlok para-style-override-8"><span class="char-style-override-29">गुणौः</span><span class="char-style-override-30"> — கு</span><span class="char-style-override-31">3</span><span class="char-style-override-30">ணை: — கு</span><span class="char-style-override-31">3</span><span class="char-style-override-30">ணைஹி</span></p>
<p class="Shlok para-style-override-9"><span class="char-style-override-29">भ्रुवोः</span><span class="char-style-override-30"> — ப்</span><span class="char-style-override-31">4</span><span class="char-style-override-30">ருவோ: — ப்</span><span class="char-style-override-31">4</span><span class="char-style-override-30">ருவோஹோ</span><span class="char-style-override-32"></span></p>
<p class="Text para-style-override-4">சம்ஸ்கிருதச் சுலோகங்களில் சில இடங்களில் <span class="char-style-override-18">‘</span><span class="char-style-override-33">ऽ</span><span class="char-style-override-18">’</span> அல்லது <span class="char-style-override-18">‘</span><span class="char-style-override-33">ऽऽ</span><span class="char-style-override-18">’</span> என்னும் குறியீடுகளைக் காணலாம். இதற்கு <span class="char-style-override-20">‘</span><span class="char-style-override-21">அவக்</span><span class="char-style-override-22">3</span><span class="char-style-override-21">ரஹம்</span><span class="char-style-override-20">’</span> என்று பெயர். இந்த இடங்களில் முறையே <span class="char-style-override-20">‘</span><span class="char-style-override-21">அ</span><span class="char-style-override-20">’</span><span class="char-style-override-21">, </span><span class="char-style-override-20">‘</span><span class="char-style-override-21">ஆ</span><span class="char-style-override-20">’</span> என்னும் எழுத்துக்கள் தொக்கி நிற்கின்றன என்று பொருள் கொள்க.<span></span></p>


<p class="Page-Break">॥ ஸ்ரீஹரி: ॥</p>
<p class="Heading" id="toc_marker-4">அன்புவழி பக்தர் உத்தவர்</p>
<p class="Small-Head" id="toc_marker-4-1">( 1 )</p>
<p class="Shlok">ந ததா<span class="char-style-override-34">2</span> மே ப்ரியதம ஆத்மயோநிர்ந ஶங்கர: ।</p>
<p class="Shlok">ந ச ஸங்கர்ஷணோ ந ஸ்ரீர்நைவாத்மா ச யதா<span class="char-style-override-34">2</span> ப<span class="char-style-override-34">4</span>வாந் ॥</p>
<p class="Shlok para-style-override-10">(ஸ்ரீமத்பாகவதம் 11/14/15)</p>
<p class="Text">“உத்தவரே! உங்களிடம் நான் எவ்வளவு அன்பு வைத்திருக்கிறேனோ, அவ்வளவு அன்பு பிரும்மா, பரமேசுவரன், ஸங்கர்ஷணன், லக்ஷ்மிதேவி, ஏன், என் ஆத்மாவிடத்திலும் வைக்கவில்லை.”</p>
<p class="Text para-style-override-11">பகவான் ஸ்ரீகிருஷ்ணனிடம் பரம பிரேமை ஏற்படுவதே பக்தி. பக்தியில் பல வகைகள் உண்டு. ஆனால், பொதுவாக பக்தியை இரண்டு வகைப்படுத்தலாம். ஒன்று சாதன (கருவி) பக்தி; மற்றொன்று சாத்ய (இலட்சிய) பக்தி. சாதன பக்தியால் மனம் சுத்தமாகிறது. மனம் சுத்தம் அடைவதன் மூலம் ஆத்ம தத்துவம், பகவத் தத்துவம் புலனாகிறது. அதன் பிறகு பராபக்தி அதாவது சாத்ய பக்தி கிடைக்கப் பெறுகிறது. பராபக்தியில்லாத ஞானம் பரமஞானம் அல்ல; சாதன ஞானம் மாத்திரமே. அது <span class="char-style-override-4">‡</span>பரோக்ஷ ஞானமே. பராபக்தியும் பரமஞானமும் ஒரே பொருளை (அர்த்தத்தை) உடையது. இவற்றில் சிறிதும் வேறுபாடு இல்லை. பரமஞானமோ, பராபக்தியோ கிடைக்கப் பெறுவதுதான் வாழ்க்கையின் பயன்பெறுநிலை. இது கிடைக்கப் பெறாதவரை ஜீவன் அலைந்து கொண்டே இருக்கிறது. இவை எப்படிக் கிடைக்கும்? இக்கேள்விக்கு விடைதான் உத்தவரின் வாழ்க்கை. அவருடைய வாழ்க்கையில் படிப்படியாகச் சாதன பக்தி, சாதன ஞானம், பராபக்தி, பரமஞானம் என்பவை தோன்றியுள்ளன. அவர் பகவானிடம் அன்பு கொண்ட பக்தர்; அவருடைய தத்துவத்தை முழுமையாக உணர்ந்தவர். அவருடனேயே எப்போதும் இருக்கின்ற அவர், பகவானுடைய வடிவமாகவே ஆகிவிட்டவர்.</p>
<p class="Foot-Note"><span class="char-style-override-35">‡</span> சொந்த அனுபவத்தின் மூலமல்லாது பிறர் கூறியதிலிருந்தோ, புத்தகங்களைப் படிப்பதாலோ ஏற்படும் ஞானம் பரோக்ஷ ஞானமாகும்.</p>
<p class="Text">வடமதுரையைச் சார்ந்த யதுவம்சத்தவருள் வசுதேவரின் உடன்பிறந்தவர் தேவபாகர். அவர் மிகவும் புகழ் பெற்றவர்; பகவானிடம் பக்தி கொண்டவர்; தெய்வங்களையும் அந்தணர்களையும் வழிபடுபவர்; சாதுக்களிடம் மிகுந்த மதிப்பு கொண்டவர். அவருடைய மனைவியும் அவருக்கு அனுகூலமாக நடந்து கொள்ளும் கற்புக்கரசி. பகவான் ஸ்ரீகிருஷ்ணன் வடமதுரையில் அவதரித்த அதே நாளன்று இந்தத் தம்பதிகளுக்கு உத்தவர் பிறந்தார். உத்தவர் பகவானின் நீங்காத அணுக்கத் தொண்டர். பகவான் வடமதுரை வந்தபோது அவரால் எப்படி வராமலிருக்க முடியும்? அவரும் வந்தார். தான் இருக்கும்வரை பகவானுடைய தொண்டில் ஈடுபட்டிருந்தார். அவர் மனதில் வேறு ஆசைகள் கிடையாது; இயந்திரத்தைப் போல பகவானுடைய விருப்பத்தை நிறைவேற்றிக் கொண்டிருந்தார்.</p>
<p class="Text para-style-override-11">குழந்தைப் பருவத்திலிருந்தே அவர் பகவானின் பரமபக்தர். விளையாடினாலும் பகவானைப் பற்றியே விளையாடுவார். ஒரு மரத்தடியில் பகவானின் மண் உருவத்தைச் செய்து வைத்துக் கொள்வார். யமுனையில் நீராடித் திரும்புவார். கொடிகளிலிருந்து அழகழகான மலர்களைப் பறித்துக் கொண்டு வருவார். பழங்களை நிவேதனப் பொருளாக வைத்துக் கொள்வார். அவருடைய மனம் லயித்துவிடும். அவருக்கு தன் உடம்பைப் பற்றிய நினைவே இருக்காது. ஒரு சமயம் அவருடைய திருநாமங்களைக் கீர்த்தனம் செய்வார்; ஒரு சமயம் அவருடைய திருக்குணங்களைப் பாடுவார்; ஒரு சமயம் அவருடைய திருவிளையாடல்களில் திளைத்து வெறி கொண்டு விடுவார். இப்படியே ஒரு நாள் முடிந்துவிடும். ஆனால், அவருக்கு உண்ண வேண்டுமென்ற நினைப்பே வராது. அன்னை அழைக்க வருவார். “குழந்தாய்! நேரமாகிறதே, வந்து சிற்றுண்டி சாப்பிடு. மகனே! உணவு ஆறிப் போகிறது. மதியம் போய்விட்டது. என் பேச்சைக் கேட்க மாட்டாயா? வா, குழந்தாய்! உன்னை இடுப்பில் எடுத்துப் போகிறேன். என் கையாலே ஊட்டுகிறேன்” என்றெல்லாம் கூறுவாள் தாய். ஆனால், உத்தவர் காதில் எதுவும் ஏறாது; பகவானின் பூஜையில் லயித்திருப்பார். ஒரு சமயம் கேட்டாலும் மழலையில், “அம்மா! இன்னும் என் பூஜையே முடியவில்லை. என் பகவானே இன்னும் சாப்பிடவில்லை. நான் எப்படி சாப்பிட வருவது? எப்படி சாப்பிடுவேன்?”<span class="char-style-override-4">‡</span> ஐந்து வயதில் உத்தவருக்கு இருந்த இந்த பக்திப் பிடிப்பைக் கண்டு தாயார் ஆச்சரியப்பட்டுப் போவாள். பூஜை முடிந்த பிறகு இடுப்பில் எடுத்துச் சென்று உணவு கொடுத்து ஊட்டி மகிழ்வாள்.</p>
<p class="Foot-Note-Slok"><span class="char-style-override-36">‡</span> ய: பஞ்சஹாயநோ மாத்ரா ப்ராதராஶாய யாசித: ।</p>
<p class="Foot-Note-Slok para-style-override-7">தந்நைச்ச<span class="char-style-override-37">2</span>த்<span class="char-style-override-37">3</span>ரசயந் யஸ்ய ஸபர்யாம் பா<span class="char-style-override-37">3</span>லலீலயா ॥</p>
<p class="Foot-Note">விளையாட்டாகப் பூஜை செய்யும் ஐந்து வயது பாலகன் உத்தவர். காலை உணவுக்கு அன்னை அழைத்தபோதும் அதை ஏற்க விரும்பவில்லை.</p>
<p class="Text">முறையாக உத்தவருக்கு வயது எட்டு ஆகியது. உபநயன ஸம்ஸ்காரம் நடைபெற்றது; கல்வி பயில குருகுலம் சென்றார். சாதாரண குருகுலத்திற்கல்ல. தேவர்களுக்கான குருகுலத்தில் தேவர்களின் புரோகிதரான பிரகஸ்பதியிடம் சென்றார் அவர். ஆயகலைகள் அனைத்தினுடையவும் நுட்பங்களை வெகுவிரைவில் கற்றுத் தேர்ந்தார். கல்வியின் பயனே கண்ணனிடம் அன்பு கொள்வதுதான். அந்த அன்பு இவருக்கு ஏற்கனவே வாய்த்திருந்தது. அவர் கல்வியிலும் தேர்ச்சி பெற்று கல்வி பயனையும் பெற்றுவிட்டார். உண்மையில் ஜபத்தாலும் தவத்தாலும் வழிபாட்டினாலும் தூய்மையடைந்த புத்தி படைத்தவர்கள், அறிவுத்தெளிவு ஏற்படுத்திக் கொண்டுவிட்டவர்கள் எல்லா விஷயங்களையும் விரைவில் புரிந்து கொண்டு விடுகிறார்கள். சந்தியாவந்தனம் செய்யாதவனைவிடச் சந்தியாவந்தனம் செய்யும் மாணவன் அதிக புத்திசாலியாக இருப்பதைப் பார்க்கிறோம். பகவான் சூரியன், அவர்களின் அறிவைத் தூய்மைப்படுத்தி விடுகிறான். உத்தவருக்கு பகவானிடம் பக்தியிருந்தது; அதற்கான முயற்சி இருந்தது. பிரகஸ்பதியிடமிருந்து அறிவதற்குரிய அனைத்து ஞானத்தையும் பெற்றபின், அவரிடம் அனுமதி பெற்றுக் கொண்டு வடமதுரை திரும்பி வந்தார்.</p>
<p class="Text">வடமதுரையில் அவருக்கு மிகுந்த மரியாதை இருந்தது. அனைவருமே அவருடைய ஞானத்திலும், நீதி வழங்கும் முறையிலும், ஆலோசனை கூறும் திறனிலும் பரவசப்பட்டிருந்தார்கள். யது வம்சத்தவரிடையே செயல்படுவதில் கருத்து வேறுபாடு தோன்றினால், அல்லது ஏதேனும் பிரச்னை தோன்றி, அதை அவர்களால் தங்களுக்குள் தீர்த்துக் கொள்ள முடியாமற்போனால், அவர்கள் உத்தவரிடமே செல்வார்கள். அவரும் மிக்க திறமையோடு அவர்களின் சிக்கலை விடுவிப்பார்; எல்லாப் பிரச்னைகளையும் தீர்த்து வைப்பார். எல்லோருமே அவருடைய அறிவுத்திறத்தையும் நூலறிவையும் கண்டு வியந்தனர். அவரிடம் அவர்களுக்கு முழு நம்பிக்கை இருந்தது. அவரும் அனைவருக்கும் தொண்டு செய்து அனைவருக்கும் நன்மை கிடைக்கச் செய்து வந்தார். கம்சனுடய தவறான போக்கிலிருந்து மக்களைப் பாதுகாத்து பகவானுடைய வழிபாட்டில் ஈடுபடுத்தினார்.</p>
<p class="Text">பகவான் ஸ்ரீகிருஷ்ணன் பிருந்தாவனத்திலிருந்து வடமதுரை வந்தார். கம்சனுக்கு நல்ல கதி கிடைத்தது. நற்பண்புகள் நிறைந்த நிலையில் உஜ்ஜயினியில் உள்ள குருகுலத்தில் கல்வி பயிலச் சென்றார். அங்கிருந்து திரும்பி அவர் வடமதுரையில் வசிக்கத் தொடங்கியபோது, உத்தவரும் அநேகமாக அவருடனேயே வசித்து வந்தார். அவர் ஸ்ரீகிருஷ்ணன் உறங்கும்போது உறங்குவார்; குளிக்கும்போது குளிப்பார்; உணவு கொள்வதும், இனிய பொழுது போக்குவதும்கூட ஸ்ரீகிருஷ்ணனுடன்தான். அவர் ஸ்ரீகிருஷ்ணனிடம் எதையும் மறைக்காமல் மனம் திறந்து பேசினார். அவர் ஸ்ரீகிருஷ்ணனின் அந்தரங்கத் தோழர். பகவானுடைய தரிசனத்திலும், உடனிருப்பதிலும், அவருடன் உரையாடுவதிலும் அவர் அடைந்த மகிழ்ச்சியில் உலகையே மறந்துவிடுவார் எனலாம். ஸ்ரீகிருஷ்ணனுடன் அவருக்கிருந்த உறவு நண்பனுடையதைப் போன்றது. அவர் ஸ்ரீகிருஷ்ணனைத் தவிர, வேறு எவரையும் எண்ணாத ஒப்பற்ற அன்பராகத் திகழ்ந்தார்.</p>
<p class="Text">பகவான் எந்த நோக்கத்துடன், எத்தகைய அவதார லீலைகளை மேற்கொள்கிறார் என்பதை பகவானுக்கு மட்டுமன்றி, அவருடைய கருணைக்குப் பாத்திரமான சாதுக்களும் அறிகிறார்கள். நமக்கு அந்த லீலைகளின் வெளித்தோற்றம் மட்டிலுமே தெரியும். நம் அறிவின் தரத்திற்கு ஏற்றவாறு அவற்றைப் புரிந்து கொள்கிறோம். பகவான் ஒருமுறை இப்படித்தான் ஒரு லீலை செய்தார். ஒருவேளை கோபிகைகளுடைய அன்பினால் கவரப்பட்டதால் செய்திருக்கலாம். அவர் கருணையே லீலையாக வெளிப்பட்டதோ, என்னவோ! உத்தவர் நலம் பெற வேண்டும் என்ற நோக்கத்தில் அதை அவர் மேற்கொண்டாரோ அல்லது கோபிகைகளின் அன்பு மேலீட்டை வெளிப்படுத்தி, அந்த ஒளியில் உலகம் நலம் பெற வேண்டும் என்று பகவான் நினைத்திருக்கலாம். ஒரு வகையில் எல்லாமே சரிதான். பகவானுடைய லீலையில் பக்தர்கள் விருப்பம், பகவானுடைய கருணை, குறிப்பிட்ட ஒரு பக்தனின் நலம், உலக நன்மை — இந்த நான்கும் எப்போதுமே இருக்கத்தான் செய்கிறது.</p>
<p class="Text">ஆம், பகவான் மேற்கொண்ட லீலை இதோ:— ஸ்ரீகிருஷ்ணன் தன் உயிருக்குயிரான, அன்புமிகு நண்பன் உத்தவரைத் தனிமையில் அழைத்துப்போய் அவர் கைகளைத் தன் கைகளில் பிடித்துக் கொண்டு அன்பு ததும்பக் கூறினார். அப்போது அவர் திருமுகத்தில் அருள் ததும்பியது. கண்களில் அன்பு நிறைந்திருந்தது.</p>
<p class="Text">“அன்புக்குரிய உத்தவா! எனக்காக நீ ஒரு காரியம் செய்யவேண்டும். நீ மட்டுமே அதைச் செய்ய முடியும். நீ விரஜத்திற்கு போ. அங்கே என் தாயும் தந்தையும் இருக்கிறார்கள். நான் அவர்கள் மடியில் விளையாடி மகிழ்ந்தேன். அளவு கடந்த பாசத்துடன் தங்கள் கைகளால் எனக்கு உணவு ஊட்டினார்கள். கண்ணின் மணிபோல என்னைப் பராமரிப்பதிலேயே அவர்களது முழு நேரமும் கழிந்தது. நான் உண்பதற்குச் சிறிது காலதாமதமானாலும் அவர்கள் பதறிப் போவார்கள். நான் பிடிவாதமாகப் பசு மேய்க்கப் போய்விட்டால் பொழுது சாயும் வரை அவர்கள் பார்வை வனத்தை நோக்கியபடியே இருக்கும். நான் இல்லாமல் அவர்களுக்கு வாழ்க்கையே கசந்து போயிருக்கும். வெண்ணையோ, கற்கண்டோ அவர்கள் கண்ணிற்பட்டால் உடனே என் நினைவுதான் அவர்களுக்கு வரும். புல்லாங்குழலைக் கண்டதுமே அவர்கள் நினைவிழந்து விடுவார்கள். என் பசுக்கள் என்னைத் தேடி அங்கும் இங்கும் அலைவதைப் பார்க்கும்போது அவர்களுக்கு நெஞ்சே வெடித்துப் போகும். அவர்களுக்கு நீதான் ஆறுதல் சொல்ல முடியும். என் உள்ளத்தை உணர்ந்த உத்தவா! அவர்களை மகிழ்விப்பதற்கு வேண்டிய தகுதி உன்னிடம் மட்டுமே உள்ளது.</p>
<p class="Text">என் கோபியர்கள் இருக்கிறார்களே! என் பிரிவினால் அவர்களுக்கு எவ்வளவு துயரம்! நான் இல்லாததால் நீரைப் பிரிந்த மீனைப்போல எப்படித் துடித்துக் கொண்டிருப்பார்கள் தெரியுமா! இதை உணர்த்தவோ, விரித்துரைக்கவோ முடியாது. உத்தவா! நான் பல தடவை தனிமையில் அவர்களைப் பற்றிப் பேசியிருக்கிறேன். அவர்கள் தம்முடைய அனைத்தையும் எனக்கு அர்ப்பணித்திருக்கிறார்கள். நான் மகிழ்வதற்காகவே அவர்கள் வாழ்க்கை அமைந்துள்ளது. அவர்கள் தம் ஆத்மாவை, தம் இதயத்தை எனக்களித்து இருக்கிறார்கள். என்னைப் பற்றி எண்ணுவதே அவர்களது வழக்கம். மனமொன்றி எனக்குத் தொண்டு செய்யும் உணர்வு கொண்டு தம் நேரத்தைக் கழிப்பது அவர்கள் வழக்கமாகியுள்ளது. அவர்கள் தம் உயிரை என் உயிரோடு கலந்து விட்டார்கள். என்னிடம் கொண்ட அன்பிற்கு இடையூறாக இருக்கும் செயல்கள் அனைத்தையும் கைவிட்டு விட்டார்கள். அதிகம் சொல்வானேன்? அவர்கள் என் பொருட்டு ஒதுக்க முடியாத உறவினர்களையும், எளிதில் கைவிட முடியாத ஆன்றோர் வழியையும் கூடத் தள்ளி விட்டார்கள். அவர்கள் என்னையே தமது அன்பு முழுவதற்கும் உரியவனாக நினைக்கிறார்கள். என் பிரிவில் அவர்களுடைய ஆத்மா துடிதுடித்துக் கொண்டிருக்கும். அவர்கள் என் பிரிவால், நான் இல்லாத ஏக்கத்தால் பெரிதும் தவித்துக் கொண்டிருப்பார்கள். யமுனையைக் கண்டதும் நான் செய்த ஜலக்கிரீடை அவர்களின் நினைவுக்கு வரும். கொடி வீடுகளையும், காட்டு வழிகளையும் பார்த்தால் என் லீலைகள் நினைவில் வந்து கொண்டிருக்கும். இன்னும் என்ன சொல்ல!</p>
<p class="Text">பிருந்தாவனத்தின் ஒவ்வொரு பொருளும், அவ்விடத்திய ஒவ்வொரு அணுவும், தனித்தனி பரமாணுவும் அவர்களுக்கு என் நினைவையூட்டிக் கடுந்துன்பம் விளைவித்துக் கொண்டிருக்கும். உத்தவா! நான் சொல்வதை நிச்சயமாக நம்பு. அவர்கள் அப்பொருட்களைக் கண்ணெடுத்துப் பார்ப்பதுகூட இல்லை. நான் மறுபடி விரஜத்திற்கு வருவேன் என்ற எதிர்பார்ப்பு மட்டிலும் இல்லாமல் போயிருந்தால், அவர்கள் இதற்குள் உயிரையே விட்டிருப்பார்கள்! அவர்கள் என் கோபியர்கள்; அவர்களின் ஆத்மா என் ஆத்மா. அவர்கள் மிகுந்த சிரமத்துடன் உயிர் வாழ்ந்து கொண்டிருப்பார்கள். போய் வா உத்தவா! போய், நான் சொல்லி அனுப்பிய செய்தியைத் தெரிவி. என் செய்தியை அறிவித்து எப்படியாவது சமாதானப்படுத்தி, அவர்களுடைய பிரிவு நோயை ஓரளவு தணிக்க முயற்சி செய்.</p>
<p class="Text">என்னுடைய தோழர்களில், இணைபிரியாத எனது விளையாட்டுத் தோழர்களில் உயர்ந்தவன் யார், தாழ்ந்தவன் யார்? என்று நான் நினைத்துகூடப் பார்த்ததில்லை. அவர்கள் என்னுடன் கலந்து ஒன்றாகிவிட்டிருந்தார்கள். இன்னும் பசுக்களை ஒட்டிக் கொண்டு மேய்ப்பதற்காகக் காட்டை நோக்கிச் சென்று கொண்டுதான் இருப்பார்கள். ஆனால், அவர்கள் பார்வை முழுவதும் கண் இமைக்காதபடி வடமதுரையை நோக்கியபடிதான் இருக்கும். உத்தவா! அவர்கள் என் வாழ்க்கை தோழர்கள்; என்னுடனேயே அலைபவர்கள். என் லீலைகளுக்குத் துணைபுரிபவர்கள். அவர்களுடன் நான் வனத்தில் உணவருந்துவது உண்டு. அவர்கள் தங்கள் வீடுகளிலிருந்து நல்ல நல்ல பதார்த்தங்களைக் கொண்டு வந்து எனக்கு உண்ணத் தருவார்கள்.</p>
<p class="Text">பசுக்கள் மேய்ந்து கொண்டே தொலைவில் போய் விட்டால், அவற்றை ஓட்டிவர என்னைப் போகவிட மாட்டார்கள். தாங்களே போய் ஓட்டிக் கொண்டு வருவார்கள். ஆபத்து என்று சிறிதளவு வந்தாலும், அவர்கள் உடனே என்னை அழைக்கத் தொடங்குவார்கள். உள்ளத்தின் அடித்தளத்திலிருந்து எழும் கலப்படமில்லாத அழைப்பாக அது இருக்கும். ஒரு சமயம் பிரும்மதேவர் கோபர்களை மறைத்துக் கொண்டு போய்விட்டார். ஓராண்டு காலம்வரை நான் கோபர்கள் மற்றும் பசுக்களது உருவத்திலேயே உலவினேன். இதுகண்டு பிரும்மதேவர் வியந்தார்; என்னைத் துதித்தார்.</p>
<p class="Text">இந்திரன் கோபர்களுக்குத் தீங்கு செய்ய எண்ணி, பெருமழை பொழியச் செய்தான். அதுசமயம் கோபர்களையும் பசுக்களையும் காக்க வேண்டி, நான் ஏழு நாட்கள் வரை கோவர்த்தன மலையைச் சுண்டுவிரலால் தாங்கி நின்றேன். மேலும் அவர்களோடு நான் ஓடியாடி விளையாடி இருக்கிறேன். ஆதலால், அவர்கள் நினைவு எனக்கு அடுத்துடுத்து வந்து கொண்டே இருக்கிறது. நீ போய் வா; உன்னால் மட்டுமே அவர்களுக்கு எனது உணர்வுகளை உணர்த்த முடியும்.</p>
<p class="Text">என் பசுக்கள் அங்கே இருக்கின்றன. நான் அவற்றின் பின்னால் போகும்போது அவை முகத்தைத் திருப்பித் திருப்பி என்னைப் பார்த்துக் கொண்டே வழி நடக்கும். புல்லாங்குழலில் நான் அவற்றின் பெயர் சொல்லி அழைக்கும்போது அவை எங்கிருந்தாலும் என்னிடம் ஓடிவந்துவிடும். அவற்றின் கழுத்தில் உள்ள அலைதாடிகளை நான் வருடினால், அவை தலையைத் தூக்கி எவ்வளவு பாசத்துடன் என்னைப் பார்க்கும்! அவற்றின் மடியிலிருந்து பால் பெருகி வழியத் தொடங்கும். வேய்ங்குழலை நான் வாசித்தால் அவை என்னைச் சூழ்ந்து நின்று கொண்டுவிடும். அவற்றின் வாயிலிருக்கிற புல்லைத் துப்பவோ, விழுங்கவோ மறந்துவிடும். அன்று, நான் காளிய மடுவில் குதித்துவிட்டபோது, அவை எல்லாம் என் பின்னால் மடுவில் நுழையவிருந்தன. அவைகளை மிகுந்த சிரமத்திற்குப் பிறகுதான் நான் தடுக்க முடிந்தது. நான் வெளியே வரும்வரை கரையிலேயே கண்ணீரைப் பெருக்கியபடியே குரலெழுப்பிக் கொண்டு நின்றிருந்தன. இப்போது அவையனைத்தும் என்னைக் காணாமல் எவ்வளவு துக்கப்படும்! எவ்வளவு மனவேதனைப்படும்! உத்தவா! அவை உன்னைப் பார்த்து ஓரளவு ஆறுதல் அடையும். என்னைப் போலவே ஆடை உடுத்தி, என்னைப் போலவே இருக்கின்ற உன்னைப் பார்த்து, அவை உன்னிடம் பாசம் காட்டும். நீ அவைகளைத் தடவிக் கொடுக்கும்போது மிகுந்த மகிழ்ச்சி அடையும்.</p>
<p class="Text">உத்தவா! விரஜத்தின் ஒவ்வோர் இடமும், அங்குள்ள ஒவ்வொரு மரமும், ஒவ்வொரு கொடியும் என் நினைவில்  வந்து கொண்டிருக்கின்றன. அவற்றை என்னால் மறக்க முடியவில்லை. அங்குள்ள கொக்கும் அன்னமும் மயிலும் குயிலும் எல்லாமே எனக்கு நினைவில் இருக்கிறது. அவ்விடத்தில் ஆண்—பெண் மான்கள் என் பக்கத்தில் வந்து சொரிந்து கொண்டு அன்பைப் பொழிந்த அந்தச் செயல்கள் அப்படியே என் நெஞ்சில் நிறைந்து நிற்கின்றன. அந்த வண்டுகளின் ரீங்காரம் இப்போதுகூட என் காதுகளில் ஒலித்துக் கொண்டிருக்கின்றது. எந்த விரஜபூமியில் நான் ஓடியாடி விளையாடினேனோ, அதே விரஜபூமியும் அங்குள்ள தோற்றங்களும் என் உள்ளத்தில் அலையலையாய் எழுகின்றன. அங்கிருக்கும் பறவைகளின் இனிய கலகலவொலி என் மனதை மயக்கத்தில் ஆழ்த்துகிறது. உத்தவா! நீ போய் வா. இனி சிறிதும் தாமதம் செய்யாதே.”</p>
<p class="Text">கோபியருடைய உள்ளன்பின் விளக்கத்தைக் கேட்டு உத்தவரின் மனதில் அங்கு போய் அவர்களின் பிரேமாதிசயத்தைக் காண எழுந்த விருப்பம் காரணமாகவோ, மெய்ஞ்ஞானத்தில் மூழ்கிவிட்ட காரணமாகவோ, கோபியரின் அன்புப் பெருக்கின் அறுசுவையை அவர் அருந்த வேண்டுமென்ற எம்பெருமானின் திருவுள்ளம் காரணமாகவோ, எதுவாக வேண்டுமானாலும் இருக்கட்டும். ஸ்ரீகிருஷ்ணன் உத்தவரை விரஜத்திற்கு அனுப்பினார். அவரும் காலதாமதம் செய்யாமல் கட்டளையை நிறைவேற்றினார். உத்தவர் பகவானுடைய செய்தியைச் சிரமேற்கொண்டு ரதத்தில் ஏறி உட்கார்ந்தார். அஸ்தமித்துக் கொண்டிருக்கும் வேளையில் விரஜத்தின் எல்லையை அடைந்தார். அங்குள்ள பச்சைப்பசேல் என்ற காட்டுப்பகுதிகள் மலைக் கதிரவனின் பொன்னொளியில் பளபளத்து நின்றன. விரஜ பூமிக்கு விஜயம் செய்துள்ள உத்தவரை வரவேற்க ஆயிரக்கணக்கில் வண்ணக் கொடிகள் கட்டிப் பறப்பதைப் போன்ற தோற்றமளித்தன அவை. உத்தவரின் ரதம் பிருந்தாவனத்தை நோக்கி முன்னேறிக் கொண்டிருந்தது.</p>
<p class="Book-End-Line">* * * * *</p>


<p class="Page-Break"> </p>
<p class="Small-Head" id="toc_marker-4-2">( 2 )</p>
<p class="Text">விரஜபூமி அன்பின் விளைநிலம், லீலைகளுக்கான பூமி. அதன் மண்ணின் ஒவ்வொரு துளியும் முழுமையாக ரஸாமிர்த மயமாக இருக்கிறது. அதன் ஒவ்வொரு அணுவிலிருந்தும் எல்லை காண முடியாத ஆனந்த பிரவாகம் பெருகிக் கொண்டிருக்கிறது. அங்குள்ள கொடிகள் சாதாரணமானதல்ல; மிக மென்மையானவை. மரங்களின் வரிசைகள் ரசிகர்களின் கூட்டம்.  அங்கு  ஓடும்  நதிகளில்  அன்பு  வடிவான அமுதம் நிறைந்துள்ளது. அங்குள்ள வாயு மண்டலமே ஸ்ரீகிருஷ்ணனின் உருவொளியெனும் மணங்கமழ அமைந்தது. உபநிஷதங்களின் கூட்டம் அங்கு பசுக்களாக உருக்கொண்டு உலவுகின்றது. அங்கு கோமயமாகத் திகழ்வது பிரம்மத்தின் சுவைப்பிழிவு. அங்குள்ள கோபர்களும் கோபியர்களும் ஸ்ரீகிருஷ்ணனின் உறுப்புக்கள். ஸ்ரீகிருஷ்ணனே பிருந்தாவனமாக உருக்கொண்டு வெளிப்பட்டு நிற்கிறார். விரஜமே தன் அம்சங்களால் ஸ்ரீகிருஷ்ணனாக உள்ளது. அங்கு அன்பும் ஆனந்தமும் அமைதியும் தவிர வேறு ஒன்றும் கிடையாது.</p>
<p class="Text">அந்தி மயங்கும் நேரம். பசுக்கள் பிருந்தாவனத்தை நோக்கித் திரும்பிக் கொண்டிருந்தன. அவற்றின் பின்னால் இடைச்சிறுவர்கள் ஸ்ரீகிருஷ்ணனின் லீலைகளைப் பாடியபடி வந்து கொண்டிருந்தார்கள். பசுக்களின் கூட்டம் எழுப்பிய புழுதிப் படலங்கள் விரஜத்தில் நுழைபவரை முன்னதாகவே குளிப்பாட்டிப் புனிதப்படுத்தி விரஜத்திற்கு வருவதற்கான தகுதியை ஏற்படுத்தின போலும்!</p>
<p class="Text">ரதம் வருவது தென்பட்டவுடன், ‘அதோ பார் ரதம் வருகிறது’ என்றது ஒரு குரல். ‘ஸ்ரீகிருஷ்ணனாகத்தான் இருக்கும்’ என்றது மற்றொரு குரல். ‘உண்மைதான், பீதாம்பரமும் வனமாலையும் குண்டலங்களும் தெரிகிறதே’ என்று வேறொரு குரல் எழுந்தது. ‘உடம்பும் கார்மேக வண்ணமாகவே இருக்கிறது. அதே ரதம், அதே குதிரைகள்! அது சரி, ஸ்ரீகிருஷ்ணன் மட்டிலும் தனியாக இருப்பானேன்? அண்ணா பலராமன் அங்கேயே தங்கிவிட்டாரா? கண்ணனால் வராமலிருக்க முடியவில்லை; அதுதான் தனியாகப் புறப்பட்டு வந்தாரோ, என்னவோ!’ எல்லா இடைச்சிறுவர்களும் தேரை நோக்கி ஓடி வந்தார்கள். அப்போது அவர்கள் மனதில் எவ்வளவு மகிழ்ச்சி பொங்கி வழிந்திருக்கும்!</p>
<p class="Text">கோப பாலகர்கள் பக்கத்தில் வந்து பார்த்ததும் அடையாளம் தெரிந்து கொண்டார்கள். ‘இவர் கிருஷ்ணன் இல்லையே? ஸ்ரீகிருஷ்ணன் வந்துவிட நமக்கு அப்படி என்ன பாக்கியம் உள்ளது? ஆனால், அதே ரதத்தில் ஸ்ரீகிருஷ்ணனனைப் போலவே ஆடையாபரணங்கள் அணிந்து வந்துள்ள இவர் யார்?’ — இப்படி அவர்கள் யோசித்துக் கொண்டிருக்கும்போது உத்தவர் ரதத்தை நிறுத்திவிட்டுக் கீழே இறங்கினார். அவர்களுக்கு மனதாலேயே வணக்கம் செலுத்தினார்; உள்ளத்தாலேயே அணைத்துக் கொண்டார். பிறகு அவர்களிடம் பேசினார்—— “நான் ஸ்ரீகிருஷ்ணனுடைய சேவகன். உங்களுக்கு அவர் அனுப்பிய ரகசியச் செய்தியைக் கொண்டு வந்திருக்கிறேன். ஸ்ரீகிருஷ்ணன் நிறைந்த அன்புடன் உங்களை எண்ணியபடியே என்னை இங்கு அனுப்பியிருக்கிறார். கவலைப்பட வேண்டாம். ஒரு நாள் இல்லாவிட்டால் ஒரு நாள் ஸ்ரீகிருஷ்ணன் உங்கள் அனைவரையும் சந்திப்பார். உங்களை விட்டுப் பிரிந்து அவரால் மட்டும் எப்படி இருக்க முடியும்?”</p>
<p class="Text">ஸ்ரீதாமா சொன்னான்—— “கிருஷ்ணன் இவ்வளவு ஒட்டுதல் இல்லாமல் போய்விட்டானா? அப்படி இருக்க வழியில்லையே? அவன் மனம் மிகவும் மென்மையானதாயிற்றே? மாடுகளை மேய்த்து வந்த பிறகு நாங்கள் வீட்டிற்குப் போய்விட்டால் அம்மாவிடம் போய் படுத்துக் கொள்வான். அப்போதுகூட எங்களுக்காகவே அவன் மனம் துடிக்கும். கனவிலும் எங்கள் பெயர்களைச் சொல்லி அழைத்துக் கொண்டிருப்பான். பொழுது விடிய வேண்டியதுதான் தாமதம். எங்களுடன் சேர்ந்து கொள்ள ஆர்வம் கொள்வான். அன்னை யசோதை சிறிது கவனக்குறைவாக இருந்துவிட்டால் அவ்வளவுதான். ஒன்றும் சாப்பிடாமல் நாங்கள் இருக்குமிடத்திற்கு ஓடிவந்து விடுவான். நாள் முழுவதும் எங்களோடு விளையாடுவான்; உணவும் எங்களுடன்தான். எங்களுக்குச் சிறிதளவுகூட கஷ்டம் இல்லாது பார்த்துக் கொள்வான். அந்த கிருஷ்ணன், எங்கள் கண்ணன் வடமதுரைக்குப் போனதும் இவ்வளவு இதயமில்லாதவனாகி விட்டானா? எப்படி இதை நினைப்பது? எப்படி புரிந்து கொள்வது? எப்படித்தான் நம்புவது?</p>
<p class="Text">உத்தவா! ஏதோ ஒரு நாள் எங்களைச் சந்திக்கக் கட்டாயம் வருவான் என்கிறாய். அவனில்லாமல் ஒவ்வொரு கணமும் எங்களுக்கு யுகமாக இருக்கிறது என்று உனக்குத் தெரியாது. ஒவ்வொரு நொடியும் ஒவ்வொரு மந்வந்தரம்போல் தோன்றுகிறது. ஒவ்வொரு நாளும் கல்ப கால அளவு நீண்டு விடுகிறது. எங்களால் அவனை ஒருகணமும் மறக்க முடியவில்லை. ஸ்ரீகிருஷ்ணன் எங்களோடு விளையாடியபோது ஒருநாள் பொழுது கண்மூடித் திறப்பதற்குள் கழிந்துவிடும். இன்று அவனில்லாமல் எங்கள் வாழ்வு பெருஞ்சுமையாகி விட்டது. உலகமே சூன்யமாகத் தோன்றுகிறது.</p>
<p class="Text">அதே வனம்தான். அதே மரஞ்செடி—கொடிகள். அவற்றின் கீழே மென்மையான தளிர்களின் படுக்கையில் ஸ்ரீகிருஷ்ணன் படுத்துக் கொண்டு விடுவான். பெரிய பெரிய இலைகளால் விசிறி வியர்வையைப் போக்குவோம். அவன் மென்மையான திருவடித் தாமரைகளை மடியில் தூக்கி வைத்துக் கொண்டு நெஞ்சோடு அணைத்துக் கொள்வோம். அவன் கைகளை எங்கள் கைகளில் எடுத்துக் கொண்டு சொல்ல முடியாத தெய்விக இன்பத்தை அடைவோம். யமுனை என்னவோ அதுவேதான். மணிக்கணக்கான அதில் நீந்தி விளையாடுவோம். நாங்கள் புரண்டு விளையாடிய அதே விரஜ பூமிதான். எல்லாமிருந்தும் என்ன? ஸ்ரீகிருஷ்ணன் இல்லாமல் இவை எங்களைச் சுடுகின்றன. அவற்றைக் கண்ணெடுத்தும் பார்க்க முடியவில்லை. உத்தவரே! சத்தியமாகச் சொல்கிறோம், இப்பசுக்கள் அம்மா! என்று கத்தி வடமதுரையைப் பார்க்கும்போது எங்கள் வேதனை மேலும் பொறுக்க முடியாமல் போய்விடுகிறது. கன்றுகள் வடமதுரை பக்கத்திலிருந்து வருபவர் யாரைக் கண்டாலும் பாலூட்டுவதை விட்டுவிட்டு, ‘ஸ்ரீகிருஷ்ணன்தான் வருகிறானோ?’ என்று பார்க்கத் தொடங்குகின்றன. இதைக் கண்டு எங்கள் இதயம் துடிப்பதில்லை, நின்று போய் விடுகிறது. ஸ்ரீகிருஷ்ணன் வருவான் என்ற நம்பிக்கை நிறைந்த எதிர்பார்ப்பு மட்டும் இல்லாமல் போயிருந்தால், இதுவரை எங்கள் உயிரே இருந்திருக்காது.”</p>
<p class="Text para-style-override-11">இந்த இடைச்சிறுவர்களின் அன்பைக் கண்டு சொக்கிக் கொண்டிருந்தார் உத்தவர். அவர் ரதத்தில் ஏறாமலே இடையர் சிறுவர்களுடன் பேசிக் கொண்டே <span class="char-style-override-4">‡</span>விரஜத்தின் நிலையைப் பார்த்தபடியே நந்தபவனத்தின் வாயிலை வந்தடைந்தார். இடைச்சிறுவர்கள் மறுநாள் சந்திப்பதாகக் கூறிவிட்டுத் தத்தம் பசுக்களை ஓட்டிக் கொண்டு அவரவர் வீடு சென்று விட்டார்கள். உள்ளே நுழைந்ததும் உத்தவர் நந்நகோபரை வணங்கினார். நந்தபாபா எழுந்து அவரை நெஞ்சோடு அணைத்துக் கொண்டார். அளவுகடந்த மகிழ்ச்சியோடு ஸ்ரீகிருஷ்ணனே வந்திருப்பதாக எண்ணி, அவரை உபசரித்தார். உத்தவர் தினசரி கடன்களையும் பூஜை—உணவுகளையும் முடித்துக் கொண்டு மகிழ்ச்சியோடு வந்து ஆசனத்தில் உட்கார்ந்து கொண்டதும், நந்தகோபர் அன்பு மேலிட அருகில் வந்து உட்கார்ந்து கொண்டு வடமதுரையில் உள்ளவர்களின் நலன் பற்றிக் கேட்கலானார்—— “உத்தவா! என் அன்புக்குரிய உறவினர் வசுதேவர் நலம்தானே! அவருடைய புதல்வர்கள், தோழர்கள், உடன்பிறந்தோர்கள் ஆகிய அனைவரும் சந்தோஷமாக இருக்கிறார்களா? மிகுந்த துன்பங்களை அனுபவித்த பிறகு இன்ப நாட்கள் கிடைத்துள்ளன. இது பகவானுடைய பெருங்கருணை. பாவி கம்சன், தன் பாவங்களின் விளைவாகத் தன் கூட்டாளிகளுடன் கொல்லப்பட்டுவிட்டான். அவன் தார்மிகர்களான யது வம்சத்தவர்களிடம் மிகவும் துவேஷம் கொண்டிருந்தான். இப்போது எல்லோரும் தடையேதுமில்லாமல் அறவழியில் நடக்க முடிகிறதல்லவா?”</p>
<p class="Foot-Note"><span class="char-style-override-35">‡</span> கொடிவீடுகளில் வண்டுகள் ‘கண்ணா!’, ‘கண்ணா!!’ என்று ரீங்காரம் செய்தன. பறவைகளும் மானும் ‘கண்ணன்’ நாமத்தைக் குரலெழுப்பின. வாயில் மென்ற புல்லுடன் பசுக்கள் ‘கண்ணா’ என்று குரல் கொடுத்தன. யமுனையின் அலைகள் ‘கண்ணா’ என்று மோதி அழைத்தன. உட்காரும்போதும் எழும்போதும் உறக்கத்திலும் விழிப்பிலும் கண்ணன் நாமம் ஓயவில்லை. ஸ்ரீகிருஷ்ணனின் பிரிவில் விரஜவாசிகள் எல்லோரும் தோய்ந்து எங்கும் ‘கண்ணா! கண்ணா! கண்ணா!’ என்றாகிவிட்டனர்.</p>
<p class="Text">நந்நகோபர் தொடர்ந்தார்—— “உத்தவா! ஸ்ரீகிருஷ்ணன் எப்போதாவது தன் அம்மாவை நினைப்பதுண்டா? அவன் தன்னோடு விளையாடிய இடைச்சிறுவர்களை மறந்துவிட்டானா? பாசமுள்ள தன் பசுக்களை ஒருபோதும் நினைப்பதில்லையா? அவன் வருவான் என்ற நம்பிக்கையோடு உயிர் வாழ்ந்து கொண்டிருக்கும் விரஜவாசிகளை அவனால் மறக்க முடியுமா? பிருந்தாவனம், யமுனை, கோவர்த்தனம் — இவை இன்றும் அவனை எதிர்பார்த்து நிற்கின்றன. கோவர்த்தன மலை தலைநிமிர்ந்து அவன் வழி பார்த்து நிற்கின்றது. பிருந்தாவனமும் யமுனையும் அவன் பிரிவில் வாடி வற்றி வருகின்றன.</p>
<p class="Text">உத்தவா! நிஜமாக அவன் வருவானா? அவனுடைய அழகிய முகம், கிளிபோல் வளைந்த மூக்கு, அவனுடைய புன்சிரிப்பு, அவனுடைய ஜாடைமாடையான பார்வைகளின் இன்பம் — இவை என்னுடைய இந்தக் கண்களுக்குக் கிடைக்குமா? ஸ்ரீகிருஷ்ணன் என் குழந்தை மட்டும் அல்ல, விரஜம் முழுவதற்கும் உயிர் அளிப்பவன். காட்டுத்தீயில் இருந்தும், புயல்காற்றில் இருந்தும், பெருமழையில் இருந்தும் விருஷாசுரனிடம் இருந்தும், அகாசுரனிடம் இருந்தும் எங்களைப் பாதுகாத்திருக்கிறான். மரணத்தின் வாயிலில் இருந்து எங்களைக் காத்தவன் அவன். இதற்காகவே நாங்கள் அவனுக்குக் கடன்பட்டிருக்கிறோம். ஆனால், இந்தப் பிரிவுக்காகவா எங்களை அவன் காப்பாற்றினான்? இத்துன்பத்தை அனுபவிக்கவா எங்களைச் சுகமாக வைத்திருந்தான்?</p>
<p class="Text">உத்தவா! நான் என்ன சொல்லட்டும்! நான் அவன் சக்தியை நினைத்துப் பார்க்கிறேன். அவன் விளையாடியதை நினைத்துப் பார்க்கிறேன். அவன் முகம், அவனுடைய கருகருவென்ற சுருட்டைத் தலைமுடி எல்லாம் என் கண்முன் வந்து கூத்தாடுகின்றன. என்னைப் பார்த்து அவன் சிரிப்பது போல் தோன்றுகிறது. என் மடியில் உட்கார்ந்து கொண்டு ‘அப்பா’, ‘அப்பா’ என்று கூப்பிடுவது போல் இருக்கிறது. என் பின்புறமாக வந்து என் கண்களைப் பொத்துவான்; என் மடியில் உட்கார்ந்து கொண்டு என் தாடியை இழுக்கத் தொடங்குவான். இவையெல்லாம் இன்றுகூட நினைவில் வருகின்றன. அந்த அமுத வெள்ளத்தில் அப்படியே மூழ்கிப் போகிறேன். ஆனால், தெய்வமே! எங்கே இருக்கிறான் அவன்!</p>
<p class="Text">சிவந்த உதடுடன் கமலக்கண்ணன், சியாமசுந்தரன் பலராமனுடன் இடைச்சிறுவர்களோடு இதே வீட்டுத் திண்ணையில் விளையாடிக் கொண்டிருப்பதை எப்போது பார்க்கப் போகிறேன்? அவன் இல்லாமல் வாழ்ந்து கொண்டிருக்கின்றேனே! என் வாழ்வே வீண்! உண்மையைச் சொல்கிறேன் உத்தவா! அவன் கட்டாயம் இங்கு வருவான் என்ற நம்பிக்கையாலும், நான் மாண்டுவிட்டால் அவன் துடித்துப் போய்விடுவான் என்ற அச்சத்தாலும்தான் நான் உயிர் துறக்காமல் இருக்கிறேன். ‘அவன் பகவான்தான்’ என்று கர்காசார்யர் கூறக் கேட்டிருக்கிறேன்.</p>
<p class="Text">கம்சன் முதலானவர்களை அவன் கொன்றபோது, அவனுடைய வீரத்தையும் ஆண்மையையும் என் கண்களாலேயே பார்த்திருக்கிறேன். பரமனே ஆயினும் அவன் என் மகனல்லவா? எது எப்படியானாலும் எனக்கு அந்நாளைய நினைவுகள் இருந்து கொண்டுதான் இருக்கின்றன. சின்னக் குழந்தையாக இருந்தபோது அவனை மடியில் வைத்துக் கொண்டு விளையாட்டுக் காட்டியிருக்கிறேன். புழுதியோடு வந்து என் ஆடைகளை அழுக்காக்கி விடுவானே. அவன் என் மகன், அவ்வளவுதான், வேறு ஒன்றும் எனக்குத் தெரியாது.”</p>
<p class="Text">இப்படிப் பேசிக் கொண்டே நந்தகோபர் வாத்ஸல்ய பாசப் பெருங்கடலில் மூழ்கிப் போனார். கண்களிலிருந்து கண்ணீர் பொங்கி வழிந்தது. அவர் மனம் ஸ்ரீகிருஷ்ணனுடைய லீலைகளில் ஆழ்ந்துவிட்டது. அவரால் பேச முடியவில்லை, மௌனமானார். யசோதை அங்கேயே உட்கார்ந்து நந்தன் கூறியதை எல்லாம் கேட்டுக் கொண்டிருந்தாள். அவள் கண்களிலிருந்து நீரும், மார்பகங்களிலிருந்து பாலும் பெருகிக் கொண்டிருந்தன. நந்தன் பாசப் பெருக்கில் அமிழ்ந்து போனதைப் பார்த்து, அவரது பக்கத்தில் வந்து உட்கார்ந்து கொண்டாள்.</p>
<p class="Text">கூச்சத்தை விட்டு உத்தவரைப் பார்த்துக் கேட்க ஆரம்பித்தாள்—— “உத்தவா! நீ என் செல்வத்தின் அருகிலேயே இருக்கிறாய். நீ அவனுடைய தோழன். அவன் சுகமாக இருக்கிறான் அல்லவா? தூங்கி எழுந்தால் போதும், தயிர்—வெண்ணெய் சாப்பிட என்னிடம் ஓடி வந்து விடுவான். அங்கே அவ்வளவு அதிகாலையிலே யார் அவனுக்கு வெண்ணெய் கொடுக்கப் போகிறார்கள்? என் மோகன கண்ணன் மத்தியானம்தான் சாப்பிடுகிறானா? அவன் இளைத்துப் போய்விடவில்லையே? ஏக்கத்தினால் அவன்  அழகிய முகம் வாடிவிடவில்லையே. அங்குள்ள சிக்கலில் என்னை மறந்துவிடவில்லையே? அம்மாவை யாராவது மறந்துவிட முடியுமா? அவன் எனக்கு ஒரே செல்லப் பிள்ளையாயிற்றே!</p>
<p class="Text">என்னிடம் அடம் பிடிப்பான். எதற்காகவாவது அடம் பிடித்தால் அது கிடைக்கும் வரை விடமாட்டான். அங்கே யாரிடம் அடம் பிடிக்கிறானோ? என்னைப்போல யார் அவனைக் கொஞ்சப் போகிறார்கள்? அவன் பிடிவாதத்திற்கு யார் ஈடு கொடுக்கப் போகிறார்கள்? இந்த விரஜத்திற்கு அனைத்துமே என் சின்னக் கண்ணன்தான். அவன் எங்கள் குலவிளக்கு. அவனைச் சீராட்டிப் பாராட்டி மகிழ்ந்த நாங்கள் ஒவ்வொரு நாளையும் நிமிஷமாகக் கழித்திருந்தோம்.</p>
<p class="Text">முன்பொரு நாள் நடந்ததை நீயும் கேள்விப்பட்டிருப்பாய். நான் தயிர் கடைந்து கொண்டிருந்தேன். சூரியனின் சிவந்த ஒளி அப்போதுதான் கிழக்கில் அடிவானத்தைத் தொட்டுக் கொண்டிருந்தது. தயிர் கடைவதில் என்னை மறந்து லயித்துப் போயிருந்தேன். என் செல்ல கண்ணன் தூங்கிக் கொண்டிருக்கிறான் என்று எண்ணிக் கொண்டிருந்தேன். திடீர் என வந்து பின்னாலிருந்து என் கண்களைப் பொத்திவிட்டான். அவனுடைய பட்டு போன்ற கைபட்ட மகிழ்ச்சியில் சிலிர்த்துப் போனேன். மெள்ள அவனைக் கையால் அணைத்து மடியில் போட்டுக் கொண்டேன்; பால் ஊட்டத் தொடங்கினேன். பால் குடிப்பதை விட்டுவிட்டு அடிக்கடி என் முகத்தைப் பார்ப்பான். அது எவ்வளவு அழகாயிருக்கும்! எவ்வளவு நளினமாயிருக்கும் தெரியுமா! மரகதமணி போல வழவழப்பான கன்னங்கள்! செக்கச்செவேலென்ற உதடுகளுக்குள்ளேயிருந்து வெளேர் என்ற சிறு பற்கள். எவ்வளவு அழகு! நான் அப்படியே சொக்கிப் போய் பால் மணம் மாறாத பாசம் ததும்பும் அவன் முகத்தைப் பார்த்துக் கொண்டே இருப்பேன். மறுபடி பால் குடிக்கத் தொடங்குவான்.</p>
<p class="Text">உத்தவா! அந்நாளை மறக்க முடியவில்லை. அன்று ஒருநாள் உரலில் அவனைக் கட்டிப் போட்டிருந்தேன். ஏன் தெரியுமா? அவன் செய்த ஒரு சின்னத் தப்புக்காக! பால் சட்டியை உடைத்துவிட்டதற்காக. வெண்ணையைக் குரங்குகளுக்குக் கொடுப்பான். அதை நினைத்தால் என் இதயம் இப்போதும் நடுங்குகிறது. வெண்ணையும் பாலும் கண்ணனைவிட எனக்குப் பெரிதா? இல்லை உத்தவா! கனவில்கூட இல்லை. இன்றைக்கும் இங்கே தயிர் இருக்கிறது, பால் இருக்கிறது, வெண்ணெய் இருக்கிறது. ஆனால், என் இதயத்தின் ஒரு பகுதி, என் கண்ணின் மணி, குருடியாகிய எனக்குப் பற்றுக்கோலாக விளங்கிய கன்னையன் என் பக்கத்தில் இல்லையே! அவன் இல்லாததால் இவையனைத்தும் என்னைச் சுடுகின்றன. பார்! அதே கூடம், அதே வாசல், அதே வீடு, அதே தெருக்கள். இவை மோகனக் கண்ணன் இல்லாமல் என்னைத் தாக்க வருகின்றன. கண்ணனைத் தேடி என் பார்வை இவற்றில் படிகிறது. ஆனால், அவனைக் காணாமல் திரும்பி விடுகின்றது. அவனைக் காணமுடியாத இந்தப் பார்வை இல்லாமல் போனால்கூட நன்றாக இருந்திருக்கும்.</p>
<p class="Text">யமுனைக் கரைக்குப் போகிறேன், மணிக்கணக்காக அலைகளைப் பார்த்துக் கொண்டிருக்கிறேன். நீலநிறம் கொண்ட நீருக்குள்தான் அவன் எங்கேயோ ஒளிந்து கொண்டிருக்கிறான் என்று தோன்றுகிறது. மணிக்கணக்காக அவன் வெளியில் வராதிருக்கும்போது கண்களின் மேல் கோபம் வருகிறது. என் கையாலேயே என் கண்களைத் தோண்டி எறிந்துவிடலாமா எனத் தோன்றும். சியாமசுந்தரனைத் தவிர வேறு யாரைப் பார்க்க வேண்டும்? அவனைப் பார்க்கும் ஆவலாலேயே அவைகளை விட்டு வைத்திருக்கிறேன். என் விருப்பம் எப்போதாவது நிறைவேறுமா? இரண்டொரு நாட்களாயினும் சரி, அவன் என்னிடம் வந்து இருப்பானா? மறுபடியும் நான் அவனை மடியில் எடுத்து வைத்துக் கொள்ள முடியுமா? உத்தவா! என் வாழ்வும் என் கண்களும் இனியாவது பயன் பெறுமா?”</p>
<p class="Text">யசோதையின் கண்களிலிருந்து அருவியாகக் கண்ணீர் வழிந்து கொண்டிருந்தது. அவளது குரல் தழுதழுத்தது. அவள் மௌனமாகி உத்தவர் முகத்தைப் பார்க்கத் தொடங்கினாள். நந்தகோபன், யசோதை — இவர்களின் இந்த தெய்விக அன்பைக் கண்டு உத்தவர் பேச்சற்றுப் போனார். முயன்றாலும் அவரால் எதுவும் பேச முடியவில்லை. ஏற்கனவே அவரிடம் சாந்தரஸத்தில் தோய்ந்த பக்தி உண்டு. தான் ஒரு தொண்டன் என்ற உணர்வும் இருந்தது; தோழன் என்ற உணர்வும் அவர் உள்ளத்தில் முளைவிட்டிருந்தது. இந்த மனநிலையில் இருந்த அவரை, ஸ்ரீகிருஷ்ணன்தான் பிருந்தாவனத்திற்கு அனுப்பியிருந்தார். பிருந்தாவனத்தில் நுழைந்தபோதே தோழமை உணர்வு முழுமை கொண்டது. ஸ்ரீதாமா முதலான கோபர்களைச் சந்தித்ததும், ‘தோழமை உணர்வின் முழு உருவம் எப்படி இருக்கும்?’ என்பதைப் புரிந்து கொண்டார்.</p>
<p class="Text">விரஜத்திற்கு வந்து சேர்ந்த பிறகு விரஜத்தின் ஒவ்வொரு வீட்டிலும், காட்டின் பகுதிகளிலும், அங்குள்ள மனிதர்கள், பறவைகள், விலங்குகள் ஆகிய அனைவரும் ஸ்ரீகிருஷ்ணனின் இனிய குணநலன்களைப் பாடிக் கொண்டிருப்பதைப் கண்டு கொண்டார். அவ்விடத்திய மண்ணின் ஒவ்வொரு அணுவிலிருந்தும் ஸ்ரீகிருஷ்ண நாமத்வனி வெளிவந்து கொண்டிருந்தது. நந்த—யசோதையரிடம் வந்தவுடன் பாசவுணர்வை நேரில் கண்டு கொண்டார். அவர்களுக்கு என்ன சமாதானம் சொல்வது? என்ன செய்தி அறிவிப்பது? என்பதே அவருக்குத் தோன்றவில்லை. கடைசியாக ஸ்ரீகிருஷ்ணனின் பெருமைகளைச் சொல்வது என்று நினைத்தார். அவர் பேசத் தொடங்கினார். இதற்குள் நந்தகோபரும் தன்னைச் சமாதானப்படுத்திக் கொண்டு உத்தவர் அருகில் வந்து அமர்ந்தார்.</p>
<p class="Text">உத்தவர்—— “பெருமதிப்பிற்குரிய நந்தரே! யதோதை அன்னையே! தாங்கள் பாக்கியசாலிகள். பயனுள்ள வாழ்வு பெற்றவர்கள். என் ஒவ்வொரு மயிர்க்காலும் நாவாக மாறினாலும்கூட, நான் தங்களை முழுவதாகப் பாராட்ட முடியாது. பரிபூரணனான பகவான் ஸ்ரீகிருஷ்ணனிடம், க்ஷரம்—அக்ஷரம் எனும் இருநிலைகளைக் கடந்து நிற்கும் புருஷோத்தமனிடம், தங்களின் இந்த அழகிய உணர்வு குடி கொண்டுள்ளது. தங்களின் இந்த பக்தி பெருமையை யார் விண்டு சொல்ல முடியும்?</p>
<p class="Text">தீர்த்தயாத்திரை, தவம், தானம், ஞானம் மற்றும் சமாதிநிலை ஆகியவற்றால் எந்த ஒரு மகத்தான பொருளை அடைய முடிகிறதோ, அந்தப் பிரேமைக்கு இலக்கணமாகிய பக்தி தங்களிடம் சகஜமாகவே வாய்த்திருக்கிறது. ஸ்ரீகிருஷ்ணன் தங்களுக்குக் குழந்தை மட்டும் அல்ல; உலகத்தில் உள்ள தந்தைகளுக்கெல்லாம் தந்தை. அகில உலகங்களுக்கும் மூலகாரணம். பலராமன் அவருடைய சக்தி. அவர் தூண்டுதலாலேயே உலகில் ஞானம் உள்ளது. உலகப் பொருட்கள் இயங்குகின்றன. எந்த உயிரும் மரணகாலத்தில் அவரை ஒரு கணம் நினைத்துக் கொண்டால், அந்த உயிரின் வினைகள் அனைத்தும் கழுவப்பட்டு விடுகிறது. அவ்வுயிர் பரம்பொருளோடு ஐக்கியமாகி விடுகிறது. தங்களுக்கு அவருடன் தொடர்பிருக்கிறது. தாங்கள் அவரைத் தங்கள் பிள்ளையாக மட்டிலும் நினைத்திருக்க வேண்டாம். அவரே முழு முதற்காரணம், எல்லோரிடமும் உள்ள ஆத்மா என உணருங்கள். இது தங்களால் முடியுமானால் அதற்கு மேல் செய்ய வேண்டிய கடமை ஒன்றும் எஞ்சி இருக்காது.</p>
<p class="Text">அவர் வெகு விரைவிலேயே இங்கு வருவார். தாங்கள் அந்த பரமாத்மாவை வடிவோடு கூடியவராகக் காண விரும்பினால் அதுவும் கைகூடும். இவ்வளவு பாசம் கொண்ட தங்களைக் காண வராமல் இருப்பாரா? அவரால் அவ்வாறு இருக்க முடியாது. கம்சன் முதலான கொடியவர்களைக் கொன்றுவிட்ட பிறகு, யது வம்சத்தவர்களின் பாதுகாப்பு முதலிய பொறுப்பனைத்தும் அவருடையதாகிவிட்டது. அந்த ஏற்பாடுகளைச் செய்த பின்தான் அவர் இங்கு வர முடியும்.</p>
<p class="Text">கோபர்கள் அங்கிருந்து புறப்படும்போது ஸ்ரீகிருஷ்ணன், தான் சொன்னதை நிறைவேற்றுவார். தாங்கள் மிகுந்த பாக்கியசாலிகள். தாங்கள் தங்கள் பக்கத்திலேயே ஸ்ரீகிருஷ்ணனைத் தரிசிப்பீர்கள். அவர் தங்களை விட்டுப் பிரிந்து இருக்கிற பேச்சு ஏது? அவர் தங்களுடைய அந்தராத்மா. விறகில் தீ போல், பாலில் படுநெய்போல் எங்கும் நிறைந்தவர் அவர். அவரது பிரிவினால் மனம் வருந்த வேண்டியதில்லை. அவருக்கு வேண்டியவன் என்றோ, வேண்டாதவன் என்றோ எவருமில்லை. அவர் பார்வையில் உயர்ந்தவன் தாழ்ந்தவன் என்று யாரும் கிடையாது. எங்கும் சமமானவர் அவர். கர்வம் அவரைத் தீண்ட முடிவதில்லை. அவருக்குத் தாயோ, தந்தையோ இல்லை; மனைவியோ, மக்களோ இல்லை. யாருமே அவருக்கு ‘தன்னவன்’ என்று சொல்வதிற்கில்லை. ‘மாற்றான்’ என்பதும் அவருக்குக் கிடையாது. உடலோ, பிறவியோ அவருக்கில்லை. செய்ய வேண்டிய செயலோ அல்லது செயலின் விளைவை அனுபவிக்க வேண்டிய நிலையோ அவருக்கில்லை. அவர் தன்னிடம் அன்பு கொண்ட பக்தர்களைக் காப்பதற்காக லீலாவதாரம் எடுத்துக் கொள்கிறார், அவ்வளவுதான்.</p>
<p class="Text">சத்துவம், ரஜஸ், தமஸ் என்ற மூன்று குணங்கள் உண்டு. அவர் நிர்குணராக (குணங்களற்றவராக) இருந்தாலும் லீலைகள் புரிவதற்காகக் குணங்களைக் கைக்கொண்டு பிரபஞ்சத்தின் படைத்தல், காத்தல், அழித்தல் என்ற முத்தொழில்களைப் புரிகிறார். சுழலும் பொருள் மேலிருந்து கொண்டு பார்க்கும்போது உலகமே சுற்றுவது போலத் தோன்றுகிறதல்லவா? அதுபோல மனமே (சித்தமே) செய்பவனாகவும் அனுபவிப்பவனாகவும் இருக்க, ஆத்மா செய்வதாகச் சொல்லப்படுகிறது.</p>
<p class="Text para-style-override-11">ஸ்ரீகிருஷ்ணன் தங்கள் இருவருக்கு மட்டுமே புதல்வன் என்பதல்ல. அவர் பகவான். எல்லோருக்கும் புதல்வன். எல்லோருக்கும் தாயும் தந்தையும். அனைவருக்கும் அவரே சரண்யன். அனைவருக்கும் ஆத்மாவாக இருப்பவரும் அவரே. நடந்தது, நடப்பது, நடக்கவிருப்பது, நடக்கக்கூடியது, பார்த்தது, கேட்டது, அசைவது, அசையாதது, பெரியது, சிறியது எல்லாம் ஸ்ரீகிருஷ்ணனே. ஸ்ரீகிருஷ்ணனைத் தவிர தனித்தொரு பொருளும் இல்லை. எல்லாமும் அவரே. அவர் மட்டுமே இணையற்ற பரம்பொருள்.”<span class="char-style-override-4">‡</span></p>
<p class="Foot-Note-Slok"><span class="char-style-override-36">‡</span> த்<span class="char-style-override-37">3</span>ரு॒ஷ்டம் ஶ்ருதம் பூ<span class="char-style-override-37">4</span>தப<span class="char-style-override-37">4</span>வத்<span class="char-style-override-37">3</span> ப<span class="char-style-override-37">4</span>விஷ்யத்</p>
<p class="Foot-Note-Slok">ஸ்தா<span class="char-style-override-37">2</span>ஸ்நுஶ்சரிஷ்ணுர்மஹத<span class="char-style-override-37">3</span>ல்பகம் ச ।</p>
<p class="Foot-Note-Slok">விநா<span class="char-style-override-38">ऽ</span>ச்யுதாத்<span class="char-style-override-37">3</span> வஸ்து தராம் ந வாச்யம்</p>
<p class="Foot-Note-Slok">ஸ ஏவ ஸர்வம் பரமார்த<span class="char-style-override-37">2</span>பூ<span class="char-style-override-37">4</span>த: ॥</p>
<p class="Foot-Note-Right">(ஸ்ரீமத்பாகவதம் 10/46/43)</p>
<p class="Text para-style-override-11">இவ்வாறு அவர்கள் உரையாடிக் கொண்டிருக்கும்போதே இரவு கழிந்துவிட்டது. கோபிகைகள் தத்தமது வீடுகளில் கண்விழித்து எழுந்து தேவர்களை நமஸ்கரித்துவிட்டுத் தயிர் கடைய ஆரம்பித்தார்கள். அவர்கள் ஒரே குரலில் ‘கோவிந்தா! தாமோதரா! மாதவா!’ முதலான ஸ்ரீகிருஷ்ணன் பெயர்களை இனிமையாகப் பாடிக் கொண்டிருந்தார்கள். அவர்களின் இழைந்த குரல் பரவிச் சுவர்க்கத்தைத் தொட்டது; திக்குகளில் எதிரொலித்தது. அவர்களுடைய இந்த அன்பு பொங்கிய இன்பப் பாடல்களைக் கேட்டு உத்தவர் தன் பேச்சை முடித்துக் கொண்டு காலைக்கடன்களைச் செய்ய யமுனைக்கரை நோக்கிப் புறப்பட்டார்.<span class="char-style-override-4">‡</span></p>
<p class="Foot-Note-Slok"><span class="char-style-override-36">‡</span> உத்<span class="char-style-override-37">3</span>கா<span class="char-style-override-37">3</span>யதீநாமரவிந்த<span class="char-style-override-37">3</span>லோசநம்</p>
<p class="Foot-Note-Slok">வ்ரஜாங்க<span class="char-style-override-37">3</span>நாநாம் தி<span class="char-style-override-37">3</span>வமஸ்ப்ரு॒ஶத்<span class="char-style-override-37">3</span> த்<span class="char-style-override-37">4</span>வநி: ।</p>
<p class="Foot-Note-Slok">த<span class="char-style-override-37">3</span>த்<span class="char-style-override-37">4</span>நஶ்ச நிர்மந்த<span class="char-style-override-37">2</span>நஶப்<span class="char-style-override-37">3</span>த<span class="char-style-override-37">3</span>மிஶ்ரிதோ</p>
<p class="Foot-Note-Slok">நிரஸ்யதே யேந தி<span class="char-style-override-37">3</span>ஶாமமங்க<span class="char-style-override-37">3</span>ளம் ॥</p>
<p class="Foot-Note-Right">(ஸ்ரீமத்பாகவதம் 10/46/46)</p>
<p class="Book-End-Line">* * * * *</p>


<p class="Page-Break"> </p>
<p class="Small-Head" id="toc_marker-4-3">( 3 )</p>
<p class="Text">பகவானைப் பற்றிய உணர்வுகளில், நண்பனாகவும், பிள்ளைப்பாசம் உள்ளவனாகவும், மாதுர்யம் அல்லது காதல் கொண்டவனாகவும் உள்ள மூன்று நிலைகள் மிக முக்கியமானவை. ஒரு வகையில் பகவானிடம் எவ்வகையில் உறவு கொண்டாலும் அது உயர்ந்ததே. ஆனால், விரஜ பூமியில் இந்த மூன்று வகையான உறவுகளும் சிறப்புடையவை. இவற்றில் மாதுர்யபாவம் மிகச் சிறப்புடையது. அது ரகசிய—ரசம் எனப்படும். பகவானை நண்பனாகவும் பாசத்துக்குரியவனாகவும் எண்ணி மகிழ்வடையாதவர்கள் மாதுர்ய ரஸத்தில் திளைக்கும் நிலை பெற முடியாது. மதுரபாவம் என்பது என்ன? ஆத்மா ஆத்மாவில் மகிழ்ச்சி பெறுவது. பகவான் தன்னுருவான தன்னுள் அமைந்த சக்தியுடன் மகிழ்ந்திருப்பது (தெய்விக லீலை). மகிழ்ச்சி, பேரின்பம் இவற்றின் சங்கமம். முக்குணங்களுக்கும் இயற்கைக்கும் அப்பாற்பட்ட ஆத்மவடிவான சுவையை ருசிப்பது. இதை ‘உஜ்வல ரஸம்’ என்றும் சொல்வார்கள்.</p>
<p class="Text">இந்த உஜ்வல ரஸத்தில் ஒன்றுபட்ட பிறகும் இருவகை நிலைகள் காணப்படுகின்றன. ஒன்று கூடுதல்; மற்றொன்று ஊடுதல் (பிரிவு). பகவானோடு கூடுதலும், அவருடன் ராச லீலை புரியும் வாய்ப்பும் மிகச் சில பாக்கியவான்களுக்கே கிடைக்கப் பெறுகிறது. அதை விரும்பினாலும் கோபியர்களின் பாததூளியை உள்ளத்தில் ஏற்காதவரை அதை அடைய முடியாது. பெரும்பாலான பகவத் விரகம் கொண்டவர்கள் விரும்பினால், இந்த விரகத்தின் வாயிலாகவே பகவானின் அந்த தெய்விக ரஸத்தை அடைய முடியும். பிரிவு என்ற இப்பாதையிலும் பல தடங்கல்கள் உள்ளன. இந்த வழியில் செல்லும் சாதகன் அடி எடுத்து வைக்கும் போதெல்லாம் ஏமாற்றம் ஏற்படும். மனதில் தோன்றும்—— ‘இத்தனை நாளாகியும் ஸ்ரீகிருஷ்ணன் வரவில்லையே. இனி அவன் வரமாட்டான் என்று சாதனைகளைப் பின்பற்றாமல் இருந்துவிடலாம்.’ ஆனால், இப்படி நடப்பது சரியல்ல. இதை நாம் கோபியரிடமிருந்து கற்றுக் கொள்ளலாம்.</p>
<p class="Text">வடமதுரை பிருந்தாவனத்திலிருந்து மூன்று ‘கோசம்’ அதாவது ஆறு மைல் தூரத்தில் உள்ளது. இரண்டு நாட்களுக்காவது ஸ்ரீகிருஷ்ணன் வந்து போகலாம் அல்லது கோபியர்கள் சில நாட்களுக்காவது அங்கு போய் வரலாம். ஆனால், இப்படிச் செய்வதனால் அவர்கள் வாழ்வில் முன்னுதாரணமான விரகம்—பிரிவு முழுமை பெறாது. கோபியர் ஸ்ரீகிருஷ்ணனைப் பிரிந்திருக்கிறார்கள் என்ற பேச்சே இல்லை. ஸ்ரீகிருஷ்ணனும் கோபியரைவிட்டு நீங்கிய நிலையும் கிடையாது. இந்த விரகலீலை, விரக பாவ சாதகர்களுக்கு வழிகாட்டும் முறையிலானது. இப்பாதையின் இடையிலேயே ஸ்ரீகிருஷ்ணனும் கோபியர்களும் கூடிவிட்டால், பிறகு வழியைக் கைக்கொள்ளும் நடைமுறைக்கு முன்மாதிரியாக அமைய முடியாது. இந்த இலட்சியத்திலிருந்து பாடம் கற்றுக் கொள்வதற்காக அல்லது இத்தகைய முன்மாதிரி ஒன்றை உலகில் வெளிப்படுத்துவதற்காக உத்தவர் விரஜபூமிக்கு கோபியரிடம் வந்திருக்கிறார். இந்த இருவகை நடைமுறைகளின் விளைவை நாம் உத்தவர் வாழ்வில் காணவிருக்கிறோம். இப்போதும் உத்தவர் கற்றுக் கொண்டுதான் இருக்கிறார்; கற்றுக் கொள்ள வந்திருக்கிறார். வருங்காலத்தில் ஸ்ரீகிருஷ்ணன் பிரிவிலும் இவர் உயிர் வாழ வேண்டியிருக்கும். உலகுக்குப் பிரேமை கொண்ட பக்தி என்பதற்கு எடுத்துக்காட்டு ஒன்றை நிலைநாட்ட வேண்டியுள்ளது. அதன் ரகசியத்தை (நுட்பத்தை)த் தெளிவு செய்ய வேண்டியுள்ளது. விரஜத்தில் கோபியரிடம் அவர் கண்டதென்ன? கற்றுக் கொண்டதென்ன? இவற்றைப் பற்றி ஆழ்ந்து சிந்திப்பது இங்கு பொருத்தமாக இருக்கும்.</p>
<p class="Text">சூரியன் உதிக்கும் நேரம். பால் கறந்தாகிவிட்டது. தயிர் கடையும் ஒலி குறைந்துபோயிருந்தது. பச்சைப்பசேல் என்ற மரங்களில் வண்ண வண்ணப் பறவைகள் இனிய குரலெழுப்பிக் கொண்டிருந்தன. கன்றுகளும் துள்ளிக் குதித்தபடி தம் ஜோடிகளுடனும் தாய்களுடனும் விளையாடி மகிழ்ந்து கொண்டிருந்தன. அருள் நிறைந்த அன்பின் பெருக்கு எங்கும் பாய்ந்து பரவியிருந்தது. ஆனால், ஸ்ரீகிருஷ்ணன் இருந்தால் காணக் கிடைக்கும் உயிரோட்டம் தென்படவில்லை. அனைவரது பார்வையும் யாரையோ தேடிக் கொண்டிருந்தது. ஏதோ ஒரு குறை எல்லோரையும் உறுத்திக் கொண்டிருந்தது. பார்வைகள் சென்ற இடமெல்லாம் சூன்யத்தையே சந்தித்தன. இயந்திரத்தைப் போல எல்லோரும் தத்தம் பணிகளில் ஈடுபட்டிருந்தார்கள். அதில் உற்சாகம் தென்படவில்லை; ஆவல் காணப்படவில்லை. அவர்கள் பணியில் பிடிப்பில்லாதவர்களாகத் தளர்வுடன் எதிலும் ஒட்டாமல் செயல்படுவதாகத் தோன்றினார்கள்.</p>
<p class="Text">வீட்டிலிருந்து கோபியர்கள் வெளியே வந்தார்கள். நந்தன் வீட்டுவாசலில் ஓர் அழகான தங்கத் தேர் நிற்பதைப் பார்த்தார்கள். எல்லோர் மனதிலும், ‘இது யாருடைய தேர்?’ என்று தெரிந்து கொள்ள ஆவல் எழுந்தது. “ஸ்ரீகிருஷ்ணன் இங்கிருந்து புறப்பட்டுச் சென்ற அதே தேராக இருக்கிறதே! அப்படியானால் மறுபடியும் எதற்காக வந்திருக்கிறது?” என்றாள் ஒருத்தி. ஸ்ரீகிருஷ்ணன் பெயரைக் கேட்டதும் பலருடைய கண்கள் கலங்கிவிட்டன. பலருடைய மனம் சொல்ல முடியாத வேதனையடைந்தது. உள்ளத்தில் உறங்கிக் கிடந்த பெரும் இன்பவேதனை ஒன்று பொங்கி எழுந்தது.</p>
<p class="Text">ஒருத்தி சொன்னாள்—— “இப்போது இந்தத் தேர் யாரை அழைத்துக் கொண்டு போகப் போகிறது? இங்கே அழைத்துப் போக என்ன மிச்சமிருக்கிறது? ஸ்ரீகிருஷ்ணன் போனான், நம் ஆத்மா போய்விட்டது, நம் உயிர் போய்விட்டது. இங்கே வெற்று எலும்புக்கூடுகள்தான் மிச்சம். இது யாருக்கு வேண்டும்? ஆனால் ஒன்று, நாம் ஸ்ரீகிருஷ்ணன் சொத்து. அவர் வருவதாகச் சொன்னாரே. அவர் உரைத்த வார்த்தை பொய்யாக முடியாது. அவர் வரும் அந்த நாளை எதிர்பார்த்து இந்தக் கூடுகளை நாம் பாதுகாத்து வைக்கத்தான் வேண்டும். ஒருவேளை அவர் வந்தபின் நாம் இல்லாமல் போனால் எவ்வளவு மனவேதனைப்படுவார்? அதற்காகவே நாம் வாழ வேண்டும்.”</p>
<p class="Text">இந்த வேளையில் யமுனையில் நீராடித் திரும்பி வருகிற உத்தவர் தென்பட்டார். உத்தவரைப் பார்த்து அவர்களின் வியப்பு மேலும் அதிகமாயிற்று. அதே உருவம், அம்மாதிரியே கைகள், தாமரை போன்ற அதே கண்கள், கழுத்தில் தாமரை மலர்மாலை, உடுத்தியிருப்பதும் அதே பீதாம்பரம். முகத்தில் அதே மகிழ்ச்சி கூத்தாடுகிறது. ஆனால், இவர் ஸ்ரீகிருஷ்ணன் அல்லவே! யார் இந்தக் காணத் திகட்டாத புருஷன்? எங்கிருந்து வந்தார்? அது சரி, இவர் ஸ்ரீகிருஷ்ணனைப் போலவே நடை—உடை—பாவனை கொண்டிருப்பதேனோ?</p>
<p class="Text">எது எப்படியானாலும் இவர் அவருடைய தோழன்தான், பணியாளர்தான். அவர்தான் இவரை அனுப்பியிருப்பார். அப்படியானால் அவர் நம்மை நினைத்துக் கொண்டிருக்கிறாரா? அவருக்காக நாம் துடித்துக் கொண்டிருப்பது போல, அவரும் துடித்துக் கொண்டிருப்பார் போலும்! இருக்கலாம். ஆனால் சொல்ல முடியாது. அப்படித் துடிப்பவரானால் இரண்டொரு நாட்கள் இங்கு வந்துபோக முடியாதா, என்ன? பிறகு ஏன் இவரை அனுப்பியிருக்கிறார்? அம்மா—அப்பாவைச் சமாதானப்படுத்தவா? நன்றாக இருக்கிறது! வெறும் வார்த்தைகளைக் கேட்டு அவர்கள் மனம் அமைதிப்பட்டுவிடுமா, என்ன? அவர்கள் சமாதானம் அடைந்து விடுவார்களா? முடியாத காரியம். ஒருவேளை நமக்கு ஏதாவது செய்தி சொல்லி அனுப்பியிருக்கலாம். சொல்லி அனுப்பாமலே இருக்கட்டும். அவர் பணியாளர்தானே? இவருடன் பேசினால் அவரைப் பற்றி ஏதாவது தெரியலாமே! வாருங்கள், நாம் அவரிடம் போகலாம். இதற்குள் உத்தவரும் அவர்கள் அருகில் வந்துவிட்டார்.</p>
<p class="Text">கோபியர்களும் ஸ்ரீகிருஷ்ணனைப் போல் நினைத்து உத்தவரை உபசரித்தார்கள். தனியாக அவரை அழைத்துப் போய்க் கேட்டார்கள்—— “உத்தவரே! நீங்கள் ஸ்ரீகிருஷ்ணனின் அன்புக்குரிய அந்தரங்க நண்பர். அவர் உள்ளத்தின் சில விஷயங்களைச் சொல்ல முடியுமா? அவர் நந்தர்—யசோதைக்காகவே உம்மை அனுப்பியிருப்பார். இல்லாவிட்டால் விரஜத்தில் அவர் நினைத்துக் கொள்வதற்கு வேறு என்ன இங்கிருக்கிறது? நிஜமாகவே அவர் எங்களை கைவிட்டு விட்டாரா? இனி இங்கே வரமாட்டாரா? ஆனால், அது எப்படி முடியும்? அவர் வருவார். கட்டாயம் வருவார். உத்தவரே! எங்கள் மனம் என்ன பாடுபடுகிறது? எங்கள் ஆத்மா எவ்வளவு நைந்து போயிருக்கிறது தெரியுமா? இது யாருக்காவது தெரியத்தான் போகிறதா? இந்த வேதனைக்கு முடிவுதான் உண்டா? இருப்பதாக எங்களுக்குத் தெரியவில்லை. நாங்கள் பரிகாரம் தேடத் தேட அது வளர்ந்து கொண்டே இருக்கிறது. யாரிடம் சொல்வது? சொல்லித்தான் என்ன பயன்?</p>
<p class="Text">உத்தவரே! அவருடைய அழகைப் பற்றிக் கேட்டதிலிருந்து அவர் வடிவழகைப் பார்த்த பிறகு, அவர் குழலோசையைக் கேட்டதிலிருந்து அன்று முதலே — இல்லை இல்லை — அதற்கு முன்பேகூட அவருக்கு நாங்கள் ஆட்பட்டுவிட்டோம். தன் அன்பு நடவடிக்கைகளால், மென்மைப் புன்முறுவலால், அருள் நிறைந்த புருவ அசைவுகளால் அவர் எங்களை ஏற்றுக் கொண்டுவிட்டார். அவர் ஏற்றுக் கொள்ளாவிட்டாலும் நாங்கள் அவருடையவர்களே; அவருடையவர்களாகவே இருப்போம். ஆனால், அவர் ஏற்றுக் கொண்ட பிறகு அவரிடம் எங்களுக்கு உரிமை ஏற்பட்டுவிட்டது. உரிமை கொண்டாடும் நிலையில் இருக்கிறோம். எங்கள் விருப்பத்திற்கு மாறாக, எங்களை விட்டு ஒரு கணமும் விலகக் கூடாது என்பதுதான் முறையானது.</p>
<p class="Text">ஆனால், நாங்கள் அப்படி விரும்பவில்லை. மனதார விரும்பினாலும் உரிமை கொண்டாடவில்லை. அவரிடம் சொல்வதில்லை. ஆனால், இப்படியே எத்தனை நாட்கள் புழுங்கிப் புழுங்கிச் செத்துக் கொண்டிருப்பது? நாட்கள் விரைவாகக் கழிந்துவிட்டால் வெகு நாட்கள் வரை அமைதியாக எதிர்பார்த்துக் கொண்டிருக்கலாம். ஒவ்வொரு நாளும் மலையாகக் கனத்துப் போகிறது. கடலைப்போல கரை காண முடிவதில்லை. நாங்கள் என்ன செய்வோம்? இந்த நாட்களை எப்படிக் கழிப்போம்? ஒவ்வொரு கணமும் யுகமாகிவிட்டது; கண்களின் நீர்ப்பெருக்கு ஓய்வதே இல்லை. எங்கும் சூன்யமாகத் தென்படுகிறது. இந்தச் சூன்யக் காட்சி எங்களை விட்டுப் போகவே போகாதா?</p>
<p class="Text">உத்தவரே! எங்கள் பேரன்பரான ஸ்ரீகிருஷ்ணன் பசுக்களை மேய்க்க வனம் செல்லும் அந்த நாட்கள் நினைவில் இருக்கின்றன. ஒவ்வொரு கணமும் அவர் காலில் முள்ளோ, தருப்பைப் புல்லோ குத்தி விடாமல் இருக்க வேண்டுமே என்று நெஞ்சு துடித்தபடி நேரத்தைக் கழித்துக் கொண்டிருப்போம். செக்கச் செவேலென்ற திருவடிகள் நோகக் கூடாதே என்று எண்ணுவோம். உத்தவரே! எங்கள் நெஞ்சுக்குத்தான் தெரியும், தெய்வம்தான் சாட்சி, அவருடைய திருவடித் தாமரைகளை எங்கள் கடும் நெஞ்சோடு அழுத்திக் கொள்ளும்போதுகூடக் கால் வலித்துவிடக் கூடாதே என்று பயந்து கொண்டே இருப்போம்.</p>
<p class="Text para-style-override-11">அவர் பசுக்களை மேய்க்க வனம் செல்லும் நேரத்தில் நந்தபவனத்தின் வாயிலுக்குச் சென்று விடுவோம்; போகும் பாதையில் நின்று கொள்வோம். பார்வையிலிருந்து மறையும் வரை வைத்த கண் வாங்காமல் பார்த்துக் கொண்டே இருப்போம். வேலைகளைச் செய்ய வீடு திரும்பினால் மனம் வேலையில் ஈடுபடாது. அவர் எங்கள் கண் முன் இருப்பதாகவே தோன்றும். நாங்கள் தானியத்தைக் குத்தும்போது வந்து உலக்கையை அவர் பிடித்துக் கொள்வார்; தயிர் கடைந்தால் மத்தைப் பிடித்துக் கொண்டு கடைய விடாமல் தடுத்து விடுவார்; வீடு பெருக்கும்போது முன்னே வந்து நின்று கொள்வார். யமுனையில் நீர் கொண்டுவர, தயிரை விற்றுவர அல்லது வேறு ஏதாவது வேலை என்று சாக்குச் சொல்லிவிட்டுக் காட்டுக்குச் சென்று அவரைப் பார்த்துவிட்டு வருவோம். மாலையில் அவர் திரும்பும் வேளையில் முன்னதாகவே அவர் வரும் வழியில் நின்றுகொண்டு அவர் வரவை எதிர்பார்த்திருப்போம். குழலூதியபடி அவர் கோப பாலர்களுடன் திரும்பி வரும் போது, அவரது சுருண்ட கேசத்தில் எல்லாம் விரஜபூமியின் புழுதி படிந்திருக்கும். களைப்பால் அவர் கன்னத்தில் வியர்வை துளிர்த்திருக்கும். பார்க்கும்போது நாங்கள் எவ்வளவு மகிழ்ந்தோம்! எவ்வளவு ஆனந்தமடைந்தோம் என்பதைச் சொல்ல முடியாது.<span class="char-style-override-4">‡</span></p>
<p class="Foot-Note-Slok"><span class="char-style-override-36">‡</span> உத்ஸவம் ஶ்ரமருசா<span class="char-style-override-38">ऽ</span>பி த்<span class="char-style-override-37">3</span>ரு॒ஶீநா—</p>
<p class="Foot-Note-Slok">முந்நயந் கு<span class="char-style-override-37">2</span>ரரஜஶ்சு<span class="char-style-override-37">2</span>ரிதஸ்ரக் ।</p>
<p class="Foot-Note-Slok">தி<span class="char-style-override-37">3</span>த்ஸயைதி ஸுஹ்ரு॒தா<span class="char-style-override-37">3</span>ஶிஷ ஏஷ</p>
<p class="Foot-Note-Slok">தே<span class="char-style-override-37">3</span>வகீஜட<span class="char-style-override-37">2</span>ரபூ<span class="char-style-override-37">4</span>ருடு<span class="char-style-override-37">3</span>ராஜ: ॥</p>
<p class="Foot-Note-Right">(ஸ்ரீமத்பாகவதம் 10/35/23)</p>
<p class="Text">இரவிலும்கூட நாங்கள் நந்தகோபரின் வீடு செல்வோம். கண்ணன் குழலூதி எங்களை வனத்திற்கு அழைப்பார்; எங்களுடன் விளையாடுவார். அதையெல்லாம் கூறிப் பயனில்லை. விரதம் மேற்கொண்டு, உபவாசனை இருந்து, கடவுளர்க்கு நேர்ந்து கொண்டு, இதயபூர்வமாக ஆத்மாவோடு நாங்கள் விரும்பியது ஸ்ரீகிருஷ்ணன் எங்கள் நாதன் ஆக வேண்டும் என்பதுதான். அவரும் எங்கள் நாதன் ஆகிவிட்டார். ஆனால், உத்தவரே! அவர் இப்போது எங்கே? இப்போது நாங்கள் அவரைப் பற்றிப் பேசிக் கொண்டிருக்கிறோம். அவர் அனுப்பிய செய்தியைப் பெற்றுக் கொண்டிருக்கிறோம். அவரை நினைத்துக் கொண்டிருக்கிறோம். ஆனால், அவர் இப்போது எங்கே? எங்கள் மத்தியில் அவர் இல்லையே! எங்களுக்கு வாழ்வே சுமையாகிவிட்டது, வீணாகிவிட்டது.” இப்படிப் பேசியபடியே கோபியர் ஸ்ரீகிருஷ்ணமயமாகி விட்டார்கள். வெளி உணர்வு அவர்களை விட்டு மறைந்து கொண்டிருந்தது.</p>
<p class="Text">கோபியர்களுக்குச் சற்றே சுயநினைவு வந்தவுடன் அவர்கள் பைத்தியங்களைப் போல் நடக்கலானார்கள். ஒருத்தி மரத்தை ஸ்ரீகிருஷ்ணனாக எண்ணிக் கொண்டு அங்கலாய்க்கத் தொடங்கினாள். வேறொருத்தி கொடி வீட்டில் ஸ்ரீகிருஷ்ணன் இருப்பதாக எண்ணிக் கொண்டு முகத்தைத் திருப்பிக் கொண்டு நடக்கலானாள். ஒருத்தி இலைகளின் சலசலப்பைக் கேட்டு ஸ்ரீகிருஷ்ணனின் வருகையை எதிர்பார்த்தாள். மற்றொருத்தி முல்லை, மல்லிகை, மகிழம்பூ, ரோஜா, தாமரை முதலான பூக்களுடன் ஸ்ரீகிருஷ்ணனைப் பற்றிப் பேசலானாள். ஒருத்தி அங்கு பறந்து வந்த வண்டைப் பார்த்து, அதை ஸ்ரீகிருஷ்ணன் அனுப்பிய தூதுவனாக எண்ணிக் கொண்டு படபடத்துப் பேசத் தொடங்கினாள். அவர்கள் உலகையே மறந்து, உடம்பை மறந்து, உயிரை மறந்து, ஆத்மாவை மறந்து, ஸ்ரீகிருஷ்ணனுடன் ஒன்றி இரண்டறக் கலந்து போனார்கள். ஸ்ரீகிருஷ்ணனின் லீலைகளைப் பாடிக் பாடிக் கூச்சத்தையும் விட்டு அழத் தொடங்கினார்கள். உத்தவரின் உள்ளம் உருகிவிட்டது. கோபியர்களின் பிரிவாற்றாமையின் உயர்ந்த மனநிலையைக் கண்டு அவர் சொக்கிப் போனார். ஒருவிதமாக கோபியர்களுக்குச் சமாதானம் சொல்லித் தேற்றத் தொடங்கினார்.</p>
<p class="Text para-style-override-11">உத்தவர் சொன்னதைக் கேளுங்கள்—— “கோபியர்களே! உங்கள் வாழ்வு பயன் படைத்தது. உலகத்தவரும் உலக அதிபர்களும் உங்களைப் போற்றுகிறார்கள். ஸ்ரீகிருஷ்ணனிடம் இவ்வளவு அன்பும், இத்தனை ஈடுபாடும் வேறெங்கும் காணப்படவில்லை; காணவும் முடியாது. அரிய பெரிய தானம், விரதம், தவம், ஹோமம், ஜபம், நூலறிவு, புலனடக்கம் மற்றும் நற்செயல்கள் மூலம் பகவான் ஸ்ரீகிருஷ்ணனிடம் பக்தி பெறப்படுகிறது.<span class="char-style-override-4">‡</span> மாபெரும் முனிவர்களுக்கும்கூட எளிதில் பெறமுடியாத ஸ்ரீகிருஷ்ணனின் அன்பு அதிர்ஷ்டவசமாக உங்களுக்குக் கிடைத்துள்ளது. நீங்கள் அனைவரும் தத்தம் பிள்ளைகள், கணவன்மார்கள், உறவினர்கள், உடல், வீடுகள் ஆகிய அனைத்தையும் தியாகம் செய்துவிட்டு, புருஷோத்தமரான பகவான் ஸ்ரீகிருஷ்ணனை உங்கள் பாக்கியத்தாலும் தவத்தாலும் பதியாக வரித்திருக்கிறீர்கள்.<span class="char-style-override-4">§</span> பகவான் ஸ்ரீகிருஷ்ணனின் விரகத்தால் உங்களுக்கு ‘எல்லோரையும் தனது ஆத்மாவாகக் காணும் பாவம்’ (சர்வாத்மபாவம்) கிடைக்கப் பெற்றிருக்கிறது. காணும் இடந்தோறும் கண்ணனையே காண்கிறீர்கள். என்னை உங்களிடம் அனுப்பிய ஸ்ரீகிருஷ்ணன் எனக்கு மிகுந்த அருள்பாலித்து இருக்கிறான். நான் உங்களைத் தரிசித்துப் பிறவிப் பயன் பெற்றவனாகிவிட்டேன். மங்களம் விளைவிக்கும் கோபியரே! அவர் உங்களுக்குச் சொல்லி அனுப்பிய செய்தியைச் சொல்கிறேன். அதைக் கேட்டு நீங்கள் பேரானந்தம் அடைவீர்கள். உங்களுக்கெனச் சிறப்பாக அவர் சொல்லி அனுப்பிய செய்தி இது.”</p>
<p class="Foot-Note-Slok"><span class="char-style-override-36">‡</span> தா<span class="char-style-override-37">3</span>நவ்ரததபோஹோம—</p>
<p class="Foot-Note-Slok">ஜபஸ்வாத்<span class="char-style-override-37">4</span>யாயஸம்யமை: ।</p>
<p class="Foot-Note-Slok">ஶ்ரேயோபி<span class="char-style-override-37">4</span>ர்விவிதை<span class="char-style-override-37">4</span>ஶ்சாந்யை:</p>
<p class="Foot-Note-Slok">க்ரு॒ஷ்ணே ப<span class="char-style-override-37">4</span>க்திர்ஹி ஸாத்<span class="char-style-override-37">4</span>யதே ॥</p>
<p class="Foot-Note-Right para-style-override-11">(ஸ்ரீமத்பாகவதம் 10/47/24)</p>
<p class="Foot-Note-Slok"><span class="char-style-override-36">§</span> தி<span class="char-style-override-37">3</span>ஷ்ட்யா புத்ராந் பதீந் தே<span class="char-style-override-37">3</span>ஹாந்</p>
<p class="Foot-Note-Slok">ஸ்வஜநாந் ப<span class="char-style-override-37">4</span>வநாதி ச ।</p>
<p class="Foot-Note-Slok">ஹித்வா<span class="char-style-override-38">ऽ</span>வ்ரு॒ணீத யூயம் யத்</p>
<p class="Foot-Note-Slok">க்ரு॒ஷ்ணாக்<span class="char-style-override-37">2</span>யம் புருஷம் பரம் ॥</p>
<p class="Foot-Note-Right">(ஸ்ரீமத்பாகவதம் 10/47/26)</p>
<p class="Text">ஸ்ரீகிருஷ்ணன் கூறினார்—— “என் அன்பிற்குரிய கோபியரே! நான் உங்களை விட்டு ஒருபோதும் பிரிந்திருக்க முடியாது. நிலமும் நீரும் காற்றும் அண்டவெளியிலிருந்து தனித்திருக்க முடியாதது போலவே, நீங்களும் என்னை விட்டு விலகித் தனியாக இருக்க முடியாது. உங்கள் மனம், உயிர், உடல், புலன்கள், உங்கள் பண்பு மற்றும் நீங்கள் என்று உள்ளவை அனைத்தும் என்னிடமே உள்ளன. நான் எல்லோருக்கும் எல்லாவற்றிற்கும் புகலிடம். நான் என்னுள்ளேயே என்னையே படைக்கிறேன்; என்னையே பரிபாலிக்கிறேன்; என்னையே நான் திரும்பப் பெற்றுக் கொண்டுவிடுகிறேன். அதாவது நானே எல்லாவற்றையும் அழிக்கிறேன். நான் என் மாயையால், என் வலிமையால், பல வடிவங்களாக உருவெடுத்துக் கொள்கிறேன். ஆத்மா என்பது ஞானவடிவம். அது மாயையின் கலப்பற்றது; குணங்களுக்கு அப்பாற்பட்டது; விழிப்பு (ஜாக்ரத்), கனவு (ஸ்வப்னம்), உறக்கம் (ஸுஷுப்தி) என்ற மூன்று நிலைகளுக்கு அப்பாலான நிலையில் இவற்றின் சாட்சியாக அமைந்தது. இப்புலன்நுகர் பொருட்களும் உலகமும் அதில் கனவைப் போலத் தோற்றம் பெறுகிறது. இது பொய்யானது. இந்தப் பொய்யான உலகத்தை நோக்கிப் பார்வை இருப்பதாலேயே ‘நம்மில் பிரிவு’ என்ற தோற்றமளிக்கிறது.</p>
<p class="Text">இவற்றிலிருந்தது புலன்களையும் மனஈடுபாடுகளையும் இழுத்து ஆத்மாவை நோக்கித் திருப்புங்கள். அவற்றை உள்முகமாக்குங்கள். எல்லா தத்துவ முடிவுகளும் சாதனங்களும் இதையே குறிக்கோளாகக் கொண்டிருக்கின்றன. வேதம், யோகம், ஸாங்க்யம், தியாகம், தபஸ், புலனடக்கம், சத்தியம் என்ற இவற்றின் இலட்சியம் இதுவே. வெளிப்பார்வையில் நான் உங்களைவிட்டு நிச்சயம் விலகித்தான் இருக்கிறேன். ஆனால், கண்களின் பார்வைக்குத்தான் தொலைவில் தோன்றுகிறேன். பார்வையின் தொலைவு தொலைவாகாது. தொலைவு மனத்தைப் பொறுத்தது.</p>
<p class="Text">அங்கு விரஜத்தில் இருப்பதைவிட, நான் இங்கு வடமதுரையில் இருப்பதால் உங்கள் மனம் என்னிடம் மிகுந்த ஈடுபாடு கொண்டிருக்கும்; என்னைப் பற்றிய நினைவு அதிகமாகும். இதுவரை இப்படித்தானே நடந்து வந்துள்ளது. இனியும் இப்படித்தான் நடக்கும். மனப்போக்குகளை எல்லாம் விட்டுவிட்டு என்னிடமே மனத்தை ஈடுபடுத்துங்கள். என் நினைவு தொடரட்டும். நீங்கள் விரைவில் என்னை அடைந்து விடுவீர்கள். உங்களுக்குத் தெரியுமே! உங்களுடன் ராசக்கிரீடை செய்து கொண்டிருந்தபோது பல கோபியர் உடலால் என்னருகில் வர முடியாதவர்களாக இருந்தார்கள். அவர்கள் உண்மை மனதுடன் என்னை நேசித்து, என் நிளைவாகவே இருந்தார்கள். உடலுடன் என்னிடம் வந்து சேர்ந்த கோபியர்களை விட, முன்னதாகவே அவர்கள் என்னிடம் வந்து சேர்ந்தார்கள். நான், உங்கள் அருகில்தான் இருக்கிறேன். உங்கள் உள்ளத்தில் இருக்கிறேன். உங்கள் ஆத்மாவாக இருக்கிறேன். ‘பிரிவு என்பது ஒரு பொருட்டா என்ன?’ இதற்காக ஏன் துன்பப்பட வேண்டும்? என்னைத் தேடாதீர்கள், அனுபவத்தில் உணருங்கள், நான் உங்கள் பக்கத்தில்தான் இருக்கிறேன்.” </p>
<p class="Text">இப்படிச் சொல்லி உத்தவர் மௌனமானார். தங்கள் பேரன்பனின் கட்டளையை, தம் உயிருக்குயிரான கண்ணன் அனுப்பிய செய்தியைக் கேட்டுக் கோபிகைகளுக்கு மிகுந்த ஆனந்தம் உண்டாயிற்று. அவருடைய செய்தி காரணமாக அவருடைய நினைவு புத்தம் புதியதாகிவிட்டது.<span class="char-style-override-4">‡</span> அவர்கள் மகிழ்ச்சியுடன் உத்தவரிடம் சொன்னார்கள்—— “ஸ்ரீகிருஷ்ணன் மகிழ்ச்சியுடன் இருக்கிறார், ஆனந்தமாக இருக்கிறார் என்பது மகிழ்ச்சிக்குரிய செய்தி. கம்சனும், அவனது ஏவலாளர்களும் இறந்துவிட்டார்கள். உலகம் மிகவும் நன்மை அடைந்தது. அவரைப் பார்த்துப் பார்த்து நாங்கள் மகிழ்வதைப் போலவே, வடமதுரைவாசிகளும் அவரைக் காணுந்தோறும் மகிழ்ந்து கொண்டிருப்பார்கள்.</p>
<p class="Foot-Note-Slok"><span class="char-style-override-36">‡</span> ஏவம் ப்ரியதமாதி<span class="char-style-override-37">3</span>ஷ்டமாகர்ண்ய வ்ரஜயோஷித: ।</p>
<p class="Foot-Note-Slok">தா ஊசுருத்<span class="char-style-override-37">3</span>த<span class="char-style-override-37">4</span>வம் ப்ரீதாஸ்தத்ஸந்தே<span class="char-style-override-37">3</span>ஶாக<span class="char-style-override-37">3</span>தஸ்ம்ரு॒தீ: ॥</p>
<p class="Foot-Note-Right">(ஸ்ரீமத்பாகவதம் 10/47/38)</p>
<p class="Text">அங்குள்ளவர்கள் மிகுந்த அன்பு காட்டுபவர்களாக இருக்கலாம். ஸ்ரீகிருஷ்ணன் அவர்களுடைய அன்பில் கட்டுப்பட்டுக் கிடந்தால் அது இயல்புதான்! அவர்களின் நடுவில் இருந்துகொண்டு எங்களை நினைவில் வைத்துக் கொள்ள முடியுமா? வைத்துக் கொள்கிறாரா? நிலவு நிறைந்த இரவில் பிருந்தாவனத்தில் எங்களுடன் பாடியும் ஆடியும் ராசலீலை செய்தது அவருக்கு நினைவிருக்கிறதா? அவர் எங்கள் உயிரை உயிர்ப்பிக்க இங்கு வருவாரா? இப்போது வனவாசிகளாகிய எங்களிடம் ஏன் வரப் போகிறார்? அவர் தன்னுள்ளேயே மகிழ்பவர். அனைத்து ஆசைகளும் நிறைவேறப் பெற்றவர். அவருக்கு நாங்கள் தேவையில்லை! விருப்பம் கொள்வதைவிட விருப்பமின்மை நல்லது என்று எங்களுக்குத் தெரியும். ஆனாலும் எங்கள் பார்வை ஸ்ரீகிருஷ்ணனை நோக்கியபடி உள்ளது. எங்கள் ஆசை—அபிலாசைகளின் தொடர்ச்சி விட்டுப் போவதில்லை. யார்தான் அவரை விட்டுவிட முடியும்? அவர் விருப்பம் கொள்ளாவிட்டாலும் லட்சுமி அவரைக் கணநேரங்கூடப் பிரிய முடியாதவள்.</p>
<p class="Text">உத்தவரே! மணற்பாங்கான யமுனைக்கரை, கோவர்த்தன மலைச்சிகரம், விளையாட்டு, வனங்கள், அவரது பாசத்தில் மிதந்த பசுக்கள், அவருடைய குழலோசை எல்லாம் திரும்பத் திரும்ப அவரது நினைவைத் தருகின்றன. இப்போதுகூடப் பிருந்தாவனப் பகுதியில் அவரது அடிச்சுவடு நீங்கி விடவில்லை. நாங்கள் எப்படித்தான் அவரை மறப்பது! அவர் நினைவுதான் எங்கள் வாழ்வு. அவருடைய நளின நடை, இனிய புன்முறுவல், இன்ப உணர்வூட்டும் ஜாடைகள், நேசம் ததும்பும் பேச்சுக்கள் — இவைகளில் மயங்கி நாங்கள் எங்கள் இதயத்தை இழந்துவிட்டிருக்கிறோம். எங்களுடையது அனைத்தையும் அவர் திருவடிகளில் அர்ப்பணித்தாகிவிட்டது. நாங்கள் அவரை எப்படித்தான் மறக்க முடியும்?</p>
<p class="Text">ஹே நாதனே! ஹே லட்சுமிகாந்தனே! ஹே விரஜத்தின் தலைவனே! ஹே ஏழைப்பங்காளனே! நாங்கள் துயரக்கடலில் மூழ்கிக் கொண்டிருக்கிறோம். எங்களைக் காப்பாற்று. எங்களைக் கைதூக்கிவிடு.”</p>
<p class="Text">ஸ்ரீகிருஷ்ணனின் செய்தியால் கோபிகைகளுக்கு அவர் பிரிவின் வெம்மை பெருமளவு குறைந்தது. உத்தவரை அவர்கள் ஸ்ரீகிருஷ்ணனாகவே எண்ணி உபசரிக்கத் தொடங்கினார்கள். அவர்கள் சொன்னார்கள்—— “உத்தவரே! தாங்கள் ராதிகாவிடம் வாருங்கள். பகவானுடைய பிரிவில் அவள் நிலை எப்படியாகிக் கொண்டிருக்கிறது? என்பதை வந்து பாருங்கள். அவள் கணந்தோறும் இறப்பதும் பிழைப்பதுமாக இருக்கிறாள். கவலை, விழிப்பு, மயக்கம், (ஸ்ரீகிருஷ்ணனுடன்) இரண்டறக் கலந்துவிடல் போன்ற இந்த நிலைகளையே அவளிடம் காண முடிகிறது. சில நேரம் பித்துப் பிடித்தவள் போலாகிறாள். சிலசமயம் மயக்கமடைந்து நிற்கிறாள். தாங்கள் வந்து அவளைத் தரிசனம் செய்யுங்கள். அவளது சரணங்களில் சிரம்தாழ்த்தி, நீங்களும் கொஞ்சம் பிரேமையைக் கற்றுக் கொள்ளுங்கள்.” உத்தவர் அவர்களுடன் ராதாவிடம் செல்லப் புறப்பட்டார்.</p>
<p class="Book-End-Line">* * * * *</p>


<p class="Page-Break"> </p>
<p class="Small-Head" id="toc_marker-4-4">( 4 )</p>
<p class="Text para-style-override-11">உலகம் முழுவதற்கும் ஆத்மாவாக இருப்பவர் பகவான் ஸ்ரீகிருஷ்ணன். தன் ஆத்மாவான பகவானின் முன்னிலையில் இருக்கும் அனுபவம் ஏற்படுகின்றபோதுதான் உலகம் சுகப்படுகிறது; அமைதி பெறுகிறது. அவர் இல்லாமல் இவ்வுலகில் சுகமில்லை; அமைதியில்லை; ஆனந்தமில்லை. ஆனால், ஸ்ரீகிருஷ்ணனுடைய ஆத்மா யார்? யார் இல்லாததால் ஸ்ரீகிருஷ்ணனும் துடிதுடித்துப் போகிறார்? யாரைப் பெற்று அவர் ஆனந்தம் எல்லையில்லாத அளவுக்கு மிகுந்து விடுகிறது? அவள்தான் ராதை. ராதையே ஸ்ரீகிருஷ்ணனுடைய ஆத்மா. அவளுடன் மகிழ்ந்திருப்பதாலேயே ஸ்ரீகிருஷ்ணனை ‘ஆத்மாராமன்’ (தன்னுள் மகிழ்ந்திருப்பவன்) என்று சொல்லப்பட்டிருக்கிறது.<span class="char-style-override-4">‡</span> ஸ்ரீகிருஷ்ணன் இல்லாமல் ராதை ஜீவன் அற்றவள்; ராதையில்லாமல் ஸ்ரீகிருஷ்ணன் மகிழ்ச்சி இல்லாதவர். இவ்விருவரும் ஒருபொழுதும் பிரிந்திருப்பதே இல்லை. பிரிந்திருப்பது போன்ற திருவிளையாடல் நடக்கும். அது உலகத்தவர் பரம பிரேமையின், பேரானந்தத்தின் நேரிடையான அனுபவத்தைப் பெறவேண்டும் என்பதற்காகவே. இந்த தெய்விக அனுபவத்தை ஸ்ரீகிருஷ்ணனிடமும் ராதையிடமும்தான் முழுமையாகப் பெற முடியும்.</p>
<p class="Foot-Note-Slok"><span class="char-style-override-36">‡</span> ஆத்மா து ராதி<span class="char-style-override-37">4</span>கா தஸ்ய தயைவ ரமணாத<span class="char-style-override-37">3</span>ஸௌ ।</p>
<p class="Foot-Note-Slok">ஆத்மாராமதயா ப்ராக்ஞை: ப்ரோச்யதே கூ<span class="char-style-override-37">3</span>ட<span class="char-style-override-37">4</span>வேதி<span class="char-style-override-37">3</span>பி<span class="char-style-override-37">4</span>: ॥</p>
<p class="Foot-Note-Right">(ஸ்ரீமத்பாகவத மகாத்ம்யம் 1/22)</p>
<p class="Text para-style-override-11">ஸ்ரீகிருஷ்ணன் வடமதுரை சென்று விட்டதிலிருந்து ராதையின் நிலை புரிந்துகொள்ள முடியாததாகிவிட்டது. ராதைக்கு உறக்கம் வரவில்லை. பகலில் அமைதியாக உட்கார முடியவில்லை. சிலசமயத்தில் உடம்பு செயலிழந்து போகிறது. சிலவேளையில் மயக்கம் உண்டாகி விடுகிறது. சில நேரம் பைத்தியம் போல பலவிதமாகப் புலம்புகிறாள். ஒரு சமயம் வீணையின் நரம்புகளை மீட்டி, குழலை இனிமையாக இசைக்கவல்ல கண்ணனின் குணநலன்களைப் பாடுவாள்.<span class="char-style-override-4">‡</span> ஒவ்வொரு கணத்தையும் மிகுந்த துயரத்துடன் ஏதோ ஒருவிதமாகக் கழிக்கிறாள். பகல் முடிந்ததோ, இரவு கழிந்ததோ என்பது பற்றிக்கூட அவளுக்கு நினைவிருப்பதில்லை; கண்ணீர் வழிந்து கொண்டேயிருக்கிறது. சமாதானம் செய்தாலோ, ஆறுதல் சொன்னாலோ அவளுடைய வேதனை மேலும் அதிகமாகிவிடுகிறது.</p>
<p class="Foot-Note-Slok"><span class="char-style-override-36">‡</span> வீணாம் கரே மது<span class="char-style-override-37">4</span>மதீம் மது<span class="char-style-override-37">4</span>ரஸ்வராம் தாம்</p>
<p class="Foot-Note-Slok">ஆதா<span class="char-style-override-37">4</span>ய நாக<span class="char-style-override-37">3</span>ரஶிரோமணிபா<span class="char-style-override-37">4</span>வலீலாம் ।</p>
<p class="Foot-Note-Slok">கா<span class="char-style-override-37">3</span>யந்த்யஹோ தி<span class="char-style-override-37">3</span>நமபாரமிவாஶ்ருவர்ஷைர்—</p>
<p class="Foot-Note-Slok para-style-override-2">து<span class="char-style-override-37">3</span>:கா<span class="char-style-override-37">2</span>ந்நயந்த்யஹஹ ஸா ஹ்ரு॒தி<span class="char-style-override-37">3</span> மே<span class="char-style-override-38">ऽ</span>ஸ்து ராதா<span class="char-style-override-37">4</span> ॥</p>
<p class="Text para-style-override-11">உத்தவர் அவளைக் காண சென்ற நேரத்தில் அவள் நினைவிழந்த நிலையிலிருந்தாள். உத்தவர் ராதையைப் பார்த்தவுடன் மனம் நெகிழ்ந்து போனார். பக்தியால் அவர் சிரம்தாழ்ந்தது. உடம்பு முழுவதும் மயிர்ச்சிலிர்த்து விட்டது. அவர் மிகுந்த ஆர்வத்துடன் துதிக்கத் தொடங்கினார். அவர் சொன்னார்—— “தேவி! நான் தங்கள் திருவடித் தாமரைகளை வணங்குகிறேன். உலகம் முழுவதும் தங்கள் புகழால் நிறைந்துள்ளது. தாங்கள் பகவான் ஸ்ரீகிருஷ்ணனின் அன்பு நீங்காத ஆனந்தமூட்டும் சக்தியாக விளங்குகிறீர்கள். அவர் எங்கு எவ்விடத்தில் எவ்வுருவத்தில் இருக்கிறாரோ, அங்கு அவ்வுருவத்துடன் கலந்து அவருடனேயே இருக்கிறீர்கள். அவர் மகாவிஷ்ணுவாக இருக்கும்போது தாங்கள் மகாலட்சுமி. அவர் சதாசிவனாக இருக்கும்போது தாங்கள் ஆதிசக்தி. அவர் பிரும்மாவாக இருக்கும்போது தாங்கள் சரஸ்வதி. அவர் இராமபிரானானால் தாங்கள் சீதாதேவி. எனவே, நான் என்ன சொல்ல! தாயே! தாங்கள் அவரிடமிருந்து வேறுபடாதவர். மண்ணும்—மணமும், நீரும்—சுவையும், உருவும்—ஒளியும், காற்றும்—தொடுவுணர்வும், வானமும்—ஒலியும் என இவை எப்படித் தனித்து இல்லாமல் ஒன்றாக உள்ளனவோ, அப்படியே ஸ்ரீகிருஷ்ணன் தங்களை விட்டுத் தனித்தவரல்லர். ஞானம், கல்வி, பரம்பொருள், உணர்வுடைமை, பகவான், அவர் திருவிளையாடல் என இவை ஒன்றாக இருப்பது போல, தாங்கள் ஸ்ரீகிருஷ்ணனுடன் இரண்டறக் கலந்திருக்கிறீர்கள். அவர் <span class="char-style-override-4">‡</span>கோலோகேசுவரர் என்றால் நீங்கள் கோலோகேசுவரி. தேவி! இந்த நினைவிழந்த நிலையைக் கைவிடுங்கள். நினைவுக்கு வாருங்கள். எனக்குத் தரிசனம் அளித்து அருள்புரியுங்கள்.”</p>
<p class="Foot-Note"><span class="char-style-override-35">‡</span>  கோலோகம் <span class="char-style-override-4">—</span> கண்ணபிரானின் நித்யலீலாஸ்தானம்.</p>
<p class="Text">உத்தவரின் பிரார்த்தனையைக் கேட்டு ‘ஸ்ரீகிருஷ்ண—ஸ்ரீகிருஷ்ண’ என்று சொல்லியபடி ராதை தன் நினைவடைந்தாள். கண்ணைத் திறந்து மெதுவாக, “ஸ்ரீகிருஷ்ணனைப் போன்ற உடம்பும் ஆடை—அணிகளும் கொண்டுள்ள தாங்கள் யார்? எங்கிருந்து வந்திருக்கிறீர்கள்? ஸ்ரீகிருஷ்ணன் தங்களை அனுப்பியிருக்கிறாரா? நிச்சயம் அவர்தான் அனுப்பியிருப்பார். நல்லது, சொல்லுங்கள் அவர் எப்போது  வருவார்?  நான்  அவரை  எப்போது  பார்க்க முடியும்? அவருடைய மென்மையான உடம்பில் மறுபடியும் சந்தனத்தைப் பூசும் பேறு கிடைக்குமா?” என்று கேட்டாள். உத்தவர் தன் பெயர், இடம் — இவற்றைச் சொல்லிவிட்டுத் தான் வந்த காரணத்தைச் சொன்னார்.</p>
<p class="Text">பின்பு ராதை கூறத் தொடங்கினாள்—— “உத்தவரே! அதே யமுனை; அதே குளிர்ந்த மெல்லிய மணமுள்ள காற்று; அதே பிருந்தாவனம்; அதே குயில்களின் ஓசை; அதே சந்தனமிட்ட படுக்கை; அதே போன்ற மற்ற அலங்கார உபகரணங்கள். ஆனால், என் உயிருக்குயிரானவன் எங்கே? இந்த அடியாள் செய்த குற்றமென்ன? நிச்சயம் என் மூலம் தவறு நடந்துதான் உள்ளது. ஹே கிருஷ்ணா! ஹே லட்சுமிகாந்தா! உயிருக்குயிரே! தாங்கள் எங்கிருக்கிறீர்கள்?” என்று கூறியபடி ராதை மறுபடி நினைவிழந்து போனாள்.</p>
<p class="Text">அவளை நினைவிற்குக் கொண்டுவர உத்தவரும் மற்றும் அவளது தோழிகளும் பலவகையான முயற்சிகள் செய்தார்கள். ஆனால், ராதையின் நினைவு திரும்பவில்லை. உத்தவர் சொன்னார்—— “தாயே! நான் தங்களுக்கு மேன்மையான மங்களச் செய்தி சொல்கிறேன். இப்போது தங்கள் பிரிவுத் துயரத்திற்கு முடிவு உண்டாகிவிட்டது. ஸ்ரீகிருஷ்ணன் தங்களைக் காண வருவார். தாங்கள் விரைவில் அவரைத் தரிசிப்பீர்கள். தங்களை மகிழ்விக்க அவர் பல லீலைகள் செய்வார்.” “ஸ்ரீகிருஷ்ணன் வருவார்” என்ற சொல் கேட்டதும் ராதை எழுந்து உட்கார்ந்தாள். “நிஜமாகவே வருவாரா?” “ஆம் அவசியம் வருவார்.”</p>
<p class="Text para-style-override-11">ராதை உத்தவருக்கு மிகுந்த உபசாரங்கள் செய்தாள். அவருக்குப் பலவகைப் பரிசுகளை அளித்தாள். அவருக்கு இனிய உணவு படைத்து வரம் அளித்தாள்—— “தங்களுக்கு எல்லா வகை சித்திகளும் கிடைக்கட்டும். தாங்கள் பகவானுடைய அடியாராக இருந்து வாருங்கள். தங்களுக்கு அவருடைய பேரன்பும் பராபக்தியும் கிடைக்கட்டும். உத்தவரே! தாங்கள் அவருடைய அணுக்கத் தொண்டர்களில் உயர்ந்த அணுக்கத் தொண்டராக இருங்கள்.”<span class="char-style-override-4">‡</span></p>
<p class="Foot-Note-Slok"><span class="char-style-override-36">‡</span> ஸர்வஸித்<span class="char-style-override-37">3</span>தி<span class="char-style-override-37">4</span>ம் ஹரேர்தா<span class="char-style-override-37">3</span>ஸ்யம்</p>
<p class="Foot-Note-Slok">ஹரிப<span class="char-style-override-37">4</span>க்திம் ச நிஶ்சலாம் ।</p>
<p class="Foot-Note-Slok">பார்ஷத<span class="char-style-override-37">3</span>ப்ரவரத்வம் ச</p>
<p class="Foot-Note-Slok para-style-override-2">பார்ஷத<span class="char-style-override-37">3</span>ம் ச ஹரேரிதி ॥</p>
<p class="Text">உத்தவர் புறப்பட அனுமதி வேண்ட ராதை கூறினாள்—— “உத்தவரே!  நாங்கள்  பெண்கள்.  எங்கள்  உள்ளத்தை யாரால் அறிய முடியும்? என்னை மறந்து விடாதீர்கள். நான் விரகத்தினால் துடித்துக் கொண்டிருக்கிறேன். வீட்டிற்கும் காட்டிற்கும் எனக்கு வேறுபாடு தெரியவில்லை. பசுவும் மனிதனும் ஒன்றாகவே தென்படுகின்றனர். விழிப்பு, கனவு, துயில் — இவற்றின் வேறுபாடும் தெரியவில்லை. கதிரவனும் நிலவும் உதிப்பதும் மறைவதும்கூட எனக்குத் தெரியவில்லை. விழிப்பும் கனவும் ஆழ்ந்த உறக்கமும் வேறாகத் தெரியவில்லை. எனக்கு ‘என்’ நினைவேயில்லை. ஸ்ரீகிருஷ்ணனின் வருகை பற்றியும், அவருடைய திருவிளையாடல்கள் பற்றிக் கேட்டும் பாடியும் சில கணங்கள் நினைவு பெறுகிறேன்.</p>
<p class="Text">எங்கெங்கு காணினும் எனக்கு ஸ்ரீகிருஷ்ணனே தெரிகிறார். அவர் குழலோசை என் காதில் தொடர்ந்து ஒலித்துக் கொண்டே இருக்கிறது. எனக்கு எந்த வகை பயமும் இல்லை; எதைப் பற்றிய வெட்கமும் இல்லை; குலத்தைப் பற்றிய நினைப்பில்லை. அவரை மட்டுமே எனக்குத் தெரியும். அவரையே போற்றி வருகிறேன். பிரும்மாவும் சிவனும் விஷ்ணுவும் அவர் பாதத்தூளி பெறுவதற்காக ஆர்வத்துடன் இருக்கின்றபோது, நான் அவரைப் பெற்றும் பிரிந்துவிட்டேனே! எவ்வளவு பெரிய பாக்கியத்தை இழந்துவிட்டேன்! யார் வேண்டுமானாலும் என் இதயத்தைக் கிழித்துப் பார்க்கட்டும். அதில் அவரைத் தவிர வேறு ஒருவரும் இல்லை. உத்தவரே! இப்போது அவருடன் விளையாட பாக்கியம் கிடைக்காதா? இனி பிருந்தாவனக் கொடிவீடுகளில் மல்லிகை, முல்லை, செண்பகம், ரோஜா முதலிய மலர்களால் மாலை தொடுத்து, அவருக்கு என் கையால் அணிவிக்கும் வாய்ப்பு கிடைக்குமா? நானும் மாதவனும் கூடிக்களித்த அந்த வசந்த காலத்தின் இனிய இரவுகள் வராதா?” இப்படிக் கூறிய ராதை மறுபடியும் மூர்ச்சையானாள்.</p>
<p class="Text">தோழிகளும் உத்தவரும் எழுப்பியவுடன் ராதை திரும்ப நினைவு பெற்றுப் பேசினாள்—— “உத்தவரே! இந்தத் துயரக்கடலிலிருந்து என்னைக் காப்பாற்றுங்கள். எனக்கு ஆறுதல் கூறுவதால் ஏற்படப் போகும் லாபம் ஒன்றுமில்லை. அவர் செய்திகளை நினைவுபடுத்திக் கொண்டு என் மனம் ஊசலாடுகிறது. பிரிந்துள்ள ஒருத்தியின் வேதனை எப்படிப்பட்டது? என்பதை அதே நிலையில் உள்ள ஒருத்தியால்தான் உணர முடியும். சீதாதேவிக்கு இதைப் பற்றி ஓரளவு அனுபவம் ஏற்பட்டிருந்தது. நான் யாரிடம் சொல்ல? என் மனவேதனை யாருக்குப் புரியும்?</p>
<p class="Text">என் போன்ற துர்பாக்கியசாலியோ, மனவேதனை கொண்டவளோ யாரும் இருந்ததில்லை; இருக்கப் போவதாக ஊகம் செய்யவும் முடியவில்லை. கற்பகவிருட்சத்தைப் பெற்றும் ஏமாற்றப்பட்டு விட்டேன். தெய்வம் என்னை ஏமாற்றிவிட்டது. அவரைப் பார்த்த என் வாழ்வு பயன் பெற்றதாயிருந்தது. என் கண்களும் இதயமும் அன்பில் நனைந்திருந்தன. அவர் பெயரின் தொனி கேட்டவுடன் என் உயிர் புளங்காகிதம் அடைந்துவிடுகிறது. அவருடைய இனிய நினைவில் என் ஆத்மா நெகிழ்ந்து விடுகிறது. நான் அவருடைய கைகளின் ஸ்பரிசத்தை அனுபவித்திருக்கிறேன். அவருடைய நிழலில்தான் வாழ்கிறேன். அவரை அடைந்துவிட்டு பின்பு மறந்துவிட முடியுமா? ஸ்ரீகிருஷ்ணனை மறக்கச் செய்யக்கூடிய ஒரு பொருளோ, அறிவோ, சாஸ்திரமோ, மகாத்மாவோ, தேவர்களோ இல்லவே இல்லையே! நிலையான பொருள் நகரக்கூடும். ஆனால், பாதையே இல்லாத இடத்துக்குப் போவதைக் கதி (பயணம்) என்று எப்படிச் சொல்ல முடியும்? உயிர் இல்லாத உடல் போல் இருக்கிறேன்” என்று சொல்லி ராதை அழத் தொடங்கினாள். உத்தவர் விசும்பினார். கோபிகைகள் அழுதனர். அங்கிருந்த பறவைகளும் விலங்குகளும் மரங்களும் செடிகளும் ஆகிய அனைத்தும் அழத் தொடங்கின. எல்லை காண முடியாத அன்பு என்ற கடல் கொந்தளித்தது.   </p>
<p class="Text">உத்தவர் பல நாள் விரஜத்தில் தங்கியிருந்தார். அவர் ராதையிடம் பல கேள்விகள் கேட்டு அன்பின் நுணுக்கங்களை அறிந்து கொண்டார். இடையர்களுடன் காடுகளில் சுற்றித் திரிந்தார். நந்த—யசோதையருடன் சேர்ந்து ஸ்ரீகிருஷ்ண லீலைகளைப் பாடினார்; கேட்டு மகிழ்ந்தார். பசுக்களோடு விளையாடி மரம்—செடிகளைக் கட்டித் தழுவி மகிழ்ந்தார். கொடிகளின் குழைவைக் கண்டு மனம் நெகிழ்ந்தார். அவருடைய ஒவ்வொரு மயிர்க்காலும் பிரேமை மயமாகியது. அவர் இடையர்களுள் ஒருவராகவே ஆகிவிட்டார். விவரம் சொல்ல முடியாதபடி அவர் உள்ளம் கோபியர் உணர்வுடன் இரண்டறக் கலந்தது. வனப்பகுதிகளில் பாடியபடி அவர் அலைந்தார். ‘கோபிகைகளின் பிறவிதான் பொருள் படைத்தது’ என்ற இன்ப இசை அவர் இதயத்தினின்றும் புறப்பட்டது. உண்மையில் இவர்கள்தான் ஸ்ரீகிருஷ்ணனிடமிருந்தும் வேறுபடாதவர்களாக ஆக முடிந்தது.</p>
<p class="Text">ஸ்ரீகிருஷ்ணனிடம் அன்பில்லாத நிலையில் அந்தணப் பிறவி கிடைத்தாலும் என்ன பயன்? மாபெரும் முனிவர்கள் ஆவலோடு விரும்புகின்ற மெய்ப்பொருள் இந்தக் கோபிகைகளுக்கு அல்லவா கிடைத்துள்ளது! வனத்தில் சுற்றித் திரியும் இந்த இடையர்குலப் பெண்மணிகள் எங்கே! ஸ்ரீகிருஷ்ணனிடம் ஏற்பட்டுள்ள அவர்களின் எல்லையில்லா அன்பு எங்கே! இதனாலெல்லாம் ஆவதென்ன? தெரிந்தாலும் சரி, தெரியாவிட்டாலும் சரி, ஞானம் வந்ததோ, வரவில்லையோ — ஸ்ரீகிருஷ்ணனிடம் அன்பு உண்டாக வேண்டும். தெரியாமலே அமுதத்தைப் பருகினாலும் நன்மைதானே! நம்மை அறியாமல் ஸ்ரீகிருஷ்ணனிடம் அன்பு உண்டாகிவிட்டால், அவர் நம்மைத் தன்னவனாக்கிக் கொண்டு விடுவார். தேவர்களின் மனைவியருக்கும், லட்சுமிக்கும்கூடக் கிடைக்காத அனுக்கிரகம் கோபிகைகளுக்குக் கிடைத்துள்ளது. இவர்கள் ஸ்ரீகிருஷ்ணனின் திவ்ய மங்களத் திருமேனியைத் தீண்டி நிறைவுள்ள வாழ்வு பெற்றுவிட்டார்கள். இனி நான் பிருந்தாவனத்திலேயே இருப்பேன். மனிதனாக இருக்க வேண்டும் என்பதுகூட இல்லை. பறவையாகவோ, விலங்காகவோ, மரமாகவோ அல்லது சிறு துரும்பாகவோ கிடந்தாலும் போதும், இவர்களுடைய பாதத்தூளி பட்டுக் கொண்டிருக்குமே!</p>
<p class="Text">ஆகா! வேதங்கள் தேடி அலையும் பாதங்களை இந்தக் கோபிகள் அடையப் பெற்று, அவற்றுடன் ஒன்றி, அவைகளுடன் கொண்ட அன்பு காரணமாக இரண்டறக் கலந்துவிட்டார்கள். ஏன் கலக்க மாட்டார்கள்? உறவினர்களையும், முன்னோர்கள் வகுத்துக் கொடுத்த பாதையையும்கூடத் தள்ளிவிட்டு, ஸ்ரீகிருஷ்ண சரணத்தைப் பற்றிக் கொள்வது அப்படியொன்றும் சுலபமல்லவே! லட்சுமிதேவி இடைவிடாது பூஜிப்பதும், விருப்பு—வெறுப்பற்ற யோகிகள் தியானிப்பதுமான அந்த பகவான் ஸ்ரீகிருஷ்ணனின் பாதத் தாமரைகளை நெஞ்சில் வைத்தபடி இவர்கள் இதய தாபத்தைத் தணித்துக் கொண்டிருக்கிறார்கள். நான் இவர்களுடைய பாதத் தூளியைக்கூடப் பெறும் தகுதி பெறவில்லை. இவர்கள் பாதத்தூளிகளையே நான் வணங்குகிறேன். உத்தவர் அவர்களின் பாதத்தூளியில் புரளலானார். இரண்டு நாட்கள்தான் இங்கு தங்க வேண்டுமென்று வந்தவர் பல மாதங்கள் தங்கிவிட்டார்.</p>
<p class="Text para-style-override-11">வடமதுரை புறப்பட்ட அன்று உத்தவரின் தலையில் கையை வைத்து ராதை ஆசிர்வதித்தாள்——  “தாங்கள் செல்லும் வழி மங்களம் நிறைந்ததாக இருக்கட்டும். தங்களுக்கு எப்போதும் நலம் உண்டாகட்டும். பகவான் மூலம் தங்களுக்குப் பரமஞானம் ஏற்படட்டும். எப்போதும் அவருடைய அன்புக்குரியவராக இருங்கள்”<span class="char-style-override-4">‡</span> என்றாள்.</p>
<p class="Foot-Note-Slok"><span class="char-style-override-36">‡</span> ஶுப<span class="char-style-override-37">4</span>ம் ப<span class="char-style-override-37">4</span>வது மார்க<span class="char-style-override-37">3</span>ஸ்தே</p>
<p class="Foot-Note-Slok">கல்யாணமஸ்து ஸந்ததம் ।</p>
<p class="Foot-Note-Slok">க்ஞாநம் லப<span class="char-style-override-37">4</span> ஹரே: ஸ்தா<span class="char-style-override-37">2</span>நாத்</p>
<p class="Foot-Note-Slok para-style-override-2">க்ரு॒ஷ்ணஸ்ய ஸுப்ரியோ ப<span class="char-style-override-37">4</span>வ ॥</p>
<p class="Text">மேலும் ராதை கூறினாள்—— “உலகில் தலைசிறந்த பொருள் ஸ்ரீகிருஷ்ணனின் பிரேமையே; தலைசிறந்த செயல் ஸ்ரீகிருஷ்ணனை மகிழ்விக்கும் பணியே; தலைசிறந்த வாழ்வு அவருக்கு அர்ப்பணிக்கப்பட்ட வாழ்வே. அவரைக் குறித்துச் செய்யப்படும் விரதமே ஞானம்—தவம் ஆகியவற்றின் பயனாகும். உத்தவரே! அவரே பூரணப் பரம்பொருள். ஸ்ரீகிருஷ்ணனே மேலான சத்தியம். ஜோதி வடிவமும் அவரே. தாங்கள் துன்பம் கலவாத இன்ப வடிவினரான நந்தரின் தொண்டில் ஈடுபடுங்கள். எல்லா அறிவுரைகளின் நற்பயனும் இதிலேயே அடங்கியுள்ளது.”</p>
<p class="Text">தான் முழு ஞானத்தையும் பெற்றுவிட்ட உணர்வு உத்தவருக்கு உண்டாயிற்று. வஸ்திரத்தை அரையில் சுற்றிக் கொண்டு ராதையின் சரணத்தில் வீழ்ந்து பிடித்துக் கொண்டார்.  உடல்  புளங்காகிதமாகிக்  கண்களில்  நீர் வடியக் கதறினார். கோபிகைகள் பலவாறு கூறியும் அவர் அங்கிருந்து போக விரும்பவில்லை. ராதை ஸ்ரீகிருஷ்ணனுக்குப் புல்லாங்குழல் மற்றும் பரிசுகள் பலவற்றைக் கொடுத்துச் சொன்னாள்—— “தாங்கள் அங்கே சென்றவுடன் ஸ்ரீகிருஷ்ணன் இங்கே வருவதற்கான முயற்சியில் ஈடுபட வேண்டும். நான் அவரைத் தரிசிக்க வேண்டும்.” பின்பு ராதையின் அனுமதி பெற்றுக் கொண்டு உத்தவர் நந்தகோபரிடம் வந்து சேர்ந்தார்.</p>
<p class="Text para-style-override-11">நந்தனும் இடையர்களும் சொன்னார்கள்—— “உத்தவரே! நீங்கள் புறப்பட்டுவிட்டீர்கள். ஸ்ரீகிருஷ்ணனுக்கு எங்களை நினைவு படுத்துங்கள். வெண்ணெய், தயிர் முதலிய இந்தப் பொருட்களை அவரிடம் கொடுங்கள்; பலராமனுக்கும் உக்ரசேனருக்கும் வசுதேவருக்கும் கொடுங்கள். எங்களுக்கு வேறொன்றும் விருப்பமில்லை. எங்கள் சிந்தனையெல்லாம் ஸ்ரீகிருஷ்ண சரணத்தில் இருக்கட்டும். எங்கள் நாக்கு அவன் பெயரைச் சொல்லி மகிழட்டும். உடம்பு அவன் பணியில் ஈடுபட்டிருக்கட்டும். மோட்சம் வேண்டும் என்று நாங்கள் ஆசைப்படவில்லை. எங்கள் வினைப்பயன்படி எது வேண்டுமானாலும் கிடைக்கட்டும்; உடம்பு எங்கு வேண்டுமானாலும் இருக்கட்டும். ஆனால், நாங்கள் கடைப்பிடித்த நற்செயல்கள், செய்த தானங்கள் ஆகியவற்றிற்குப் பயனாக, ஸ்ரீகிருஷ்ண சரணத்தில் எந்த நோக்கமுமின்றி (அஹைதுக) அன்பு ஒன்றே நிலைத்து இருக்கட்டும்.”<span class="char-style-override-4">‡</span></p>
<p class="Foot-Note-Slok"><span class="char-style-override-36">‡</span> கர்மபி<span class="char-style-override-37">4</span>ர்ப்<span class="char-style-override-37">4</span>ராம்யமாணாநாம் யத்ர க்வாபீஶ்வரேச்ச<span class="char-style-override-37">2</span>யா ।</p>
<p class="Foot-Note-Slok">மங்க<span class="char-style-override-37">3</span>ளாசரிதைர்தா<span class="char-style-override-37">3</span>நை ரதிர்ந: க்ரு॒ஷ்ண ஈஶ்வரே ॥</p>
<p class="Foot-Note-Right">(ஸ்ரீமத்பாகவதம் 10/47/67)     </p>
<p class="Text">அதன்பின் உத்தவர் வடமதுரைக்குத் திரும்பி வந்தார். போகும்போது வடமதுரைவாசி போல் சென்றவர், திரும்பி வரும்போது இடையர் கோலத்தில் வந்து சேர்ந்தார். அவர் ஸ்ரீகிருஷ்ணனிடம் கூறினார்—— “ஸ்ரீகிருஷ்ணா! நீ மிகவும் இரக்கமற்றவன். உன் கருணையும் உன் ரசனையும் பெயருக்குத்தான். விரஜத்திற்குச் சென்று உன் இரக்கமற்ற உருவத்தைப் பார்த்தேன். உன்னை அடைக்கலம் புகுந்தவர்களை, உனக்கே தங்களை அர்ப்பணித்துக் கொண்டவர்களை இப்படிப் பாழுங்கிணற்றில் தள்ளிவிட்டாயே! இது என்ன தர்மம்? வடமதுரையை விட்டு இப்போதே புறப்படு; பிருந்தாவனம் போய்ச் சேர்; அங்கேயே இரு; உன் அன்பர்களை மகிழ்வுறச் செய்; மற்றவர் தொடர்பை விட்டுவிடு; அன்பைக் களங்கப்படுத்தாதே.”</p>
<p class="Text">இவ்வாறு கூறி உத்தவர் ஸ்ரீகிருஷ்ணனின் எதிரில் அழத் தொடங்கினார். ஸ்ரீகிருஷ்ணனிடம் ‘பிருந்தாவனம் செல்’ என்று பிடிவாதம் செய்ய ஆரம்பித்தார். அவருக்கு விம்மல் வந்துவிட்டது. ஒவ்வொன்றாக எல்லா விஷயங்களையும் சொல்லிக் கொண்டு போனார்.</p>
<p class="Text para-style-override-11">ஸ்ரீகிருஷ்ணனின் கண்களிலும் கண்ணீர் பெருகாமல் இருக்கவில்லை. அவை அன்பு மழையாயின. அவருக்குத் தன்னிலை மறந்து போயிற்று. அப்போது அவர் உருவமே மாறிப் போயிற்று. உண்மை உருவம் வெளிப்பட்டது. ஸ்ரீகிருஷ்ணனின் ஒவ்வொரு ரோமக்காலும் கோபிமயமாகி விட்டதைக் கண்டார் உத்தவர். தன்னிலை திரும்பியவுடன் ஸ்ரீகிருஷ்ணன் உத்தவரிடம் சொன்னார்—— “அன்புள்ள உத்தவா! இதெல்லாம் என் திருவிளையாடல். நானும் கோபிகைகளும் தனித்தனியானவர் அல்லர். என்னிடம் அவர்கள் இருப்பது போல், நான் அவர்களிடம் இருக்கிறேன்.<span class="char-style-override-4">‡</span> அன்பர்களுக்கு முன் மாதிரியாக இருந்து வழிகாட்ட இந்தச் சேர்க்கையும் பிரிவுமான திருவிளையாடல் நடத்தப்படுகிறது.”</p>
<p class="Foot-Note-Slok"><span class="char-style-override-36">‡</span> யோ மாம் பஶ்யதி ஸர்வத்ர ஸர்வம் ச மயி பஶ்யதி ।</p>
<p class="Foot-Note-Slok">தஸ்யாஹம் ந ப்ரணஶ்யாமி ஸ ச மே ந ப்ரணஶ்யதி ॥</p>
<p class="Foot-Note-Right para-style-override-7">(கீதை 6/30)</p>
<p class="Foot-Note">“எவன் எல்லாச் சராசரங்களிலும் எல்லோருக்கும் ஆத்மாவான வாசுதேவனான நானே வியாபித்திருப்பதாகப் பார்க்கிறானோ, எல்லாச் சராசரங்களும் வாசுதேவனான என்னிடம் அடங்கியிருப்பதாகப் பார்க்கிறானோ, அவனுக்கு நான் காணப்படாமல் போவதில்லை; அவனும் எனக்குக் காணப்படாமல் போவதில்லை.”</p>
<p class="Text">உத்தவர் மனம் சமாதானம் அடைந்தது. பின்பு கோபிகைகள் கொடுத்தனுப்பிய அன்புக் காணிக்கைகளை ஸ்ரீகிருஷ்ணனிடம் கொடுத்தார். பிறகு அங்கேயே இருந்து கொண்டு அவர் தொண்டில் ஈடுபடலானார்.</p>
<p class="Book-End-Line">* * * * *</p>


<p class="Page-Break"> </p>
<p class="Small-Head" id="toc_marker-4-5">( 5 )</p>
<p class="Text">எல்லா மதங்களின் குறிக்கோளும் அன்பு காட்டுவதே. அனைத்து நீதிகளும் அன்பெனும் நீதிக்கு அழைத்துச் செல்வதையே குறிக்கோளாகக் கொண்டுள்ளன. அன்பு சமயங்களுக்கும் நீதிகளுக்கும் அப்பாற்பட்டது. ஆனால், எல்லாச்  சமயங்களும்  நீதிகளும்  அன்பில்  அடக்கம். அன்பின் அடிப்படையில் அமையாதது சமயமல்ல. அன்பை ஆதாரமாகக் கொள்ளாத எதுவும் நீதி என்று அழைக்கப்படவும் மாட்டாது. அன்பு எதிலும் அடங்காதபடி அகன்று விரிந்தது. சமயம், நீதி — இவை குறுகிய அடங்கிவிடும் நிலை கொண்டவை. சமயமும் நீதியும் இல்லாத அன்பு இருக்க முடியும். ஆனால், அன்பு இல்லாமல் அவை இருக்க முடியாது. நீதிநெறிகளை முழுமையாக அறிந்தவன் அன்புநெறியை அறியாவிட்டால்  பயன்  ஒன்றுமில்லை.  தெய்விகம்  அன்பு வழி நீதி. அதற்கு வேண்டியவன், வேண்டாதவன் என்ற வேறுபாடு இருக்காது. எல்லோரும் அதற்கு வேண்டியவர்களே. அனைவரையும் தன்னவர் என்று உணர வைப்பது அன்பே. தஞ்சம் என்று வந்து விட்டவரிடம் நேசம் கொள்வது தெய்வ நெறி. இது அன்பு நிறைந்த நன்னெறி. பகவானிடம் பக்தி கொண்டவர்கள் இதை உணர்ந்து எப்போதும் அன்புடன் நடந்து கொள்கிறார்கள்.</p>
<p class="Text">உத்தவர் ‘பிரகஸ்பதி நீதி’யை முற்றிலும் அறிந்த பேரறிஞர் என்ற முன்பே குறிப்பிட்டிருக்கிறோம். யது வம்சத்தவர்கள் தமக்குள் கருத்து வேறுபாடு ஏற்படும்போது அவருடைய ஆலோசனையைக் கேட்டு வந்தார்கள். ஆனால், அப்போது உத்தவர் தெய்விகமான நீதியை, அன்பு நீதியை (பிரேம நீதியை) அறிந்திருக்கவில்லை. இப்போது அவர் கோபிகைகளிடம் சென்று பிரேம தர்மம் பற்றிய அறிவைப் பெற்று வந்திருக்கிறார். பகவானுடைய நீதி என்ன என்பதைப் புரிந்து கொண்டுவிட்டார். பல சமயங்களில் ஸ்ரீகிருஷ்ணன் தன் மனத்தில் உள்ள கருத்தைத் தானாகக் கூறாமல் அவர் மூலமாகவே வெளிப்படுத்தி வந்தார்.</p>
<p class="Text">ஒரு சமயம் யுதிஷ்டிரர் ராஜசூயம் என்ற யாகத்தை நடத்தவிருந்தார். துவாரகையில் இருந்த பகவானுக்கு யாகத்திற்கு வரும்படி அழைப்பு கிடைத்தது. மற்றொரு பக்கம் ஜராஸந்தன் அக்கிரமமாகச் சிறைப்பிடித்து வைத்திருந்த ஆயிரக்கணக்கான அரசர்களிடமிருந்து, ‘ஜராஸந்தனைக் கொன்று எங்களைக் காப்பாற்றுங்கள்’ என்ற வேண்டுகோள் வந்திருந்தது. தேவரிஷி நாரதர் பகவானிடம் வந்து—— “நீங்கள் உடனே சிசுபாலனைக் கொல்லவேண்டும். அவனால் உலகில் பெரும்கேடுகள் ஏற்பட்டுள்ளன” என்று கேட்டுக் கொண்டார். இந்தச் சந்தர்ப்பத்தில் பெரும்பாலான யது வம்சத்தவர்களும் பலராமரும் “முதலில் ஜராஸந்தனையும் சிசுபாலனையும் அழித்தல் வேண்டும். இதுவே நம் முதற்கடமை” என்று கூறினார்கள். ஜராஸந்தன், சிசுபாலன் — இவர்களுடைய அக்கிரமங்களால் அனைவரும் எரிச்சல் அடைந்திருந்தார்கள். </p>
<p class="Text">“யுதிஷ்டிரரின் யாகம் நாம் செல்லாமலும் நிறைவேறிவிடும். நாம் அங்கு போக வேண்டிய அவசியம் இல்லை” என்றார்கள் யது வம்சத்தினர். ஆனால், பகவானுக்குப் பாண்டவர்களிடம் செல்ல வேண்டும் என்ற கருத்தில் ஈடுபாடு அதிகம் இருந்தது. ‘யுதிஷ்டிரர், அர்ஜுனன், திரௌபதி ஆகியோர் மனம் ஒடிந்து போகலாகாது. என் திருப்திக்காகவே அவர்கள் யாகம் செய்யவிருக்கிறார்கள். நான் அங்கு இல்லாத நிலையில் அவர்களால் யாகத்தைச் சிறப்பாகச் செய்ய முடியாது’ என்று பகவான் எண்ணினார். ஆனால், இதை வெளியில் சொல்லவில்லை. எல்லோர் முன்பாகவும் தன் சம்மதத்தைச் சொல்லும்படி உத்தவரைத் தூண்டினார்.</p>
<p class="Text">உத்தவர் சொன்னார்—— “முதலில் அக்கிரமக்காரர்களை அழிக்க வேண்டும் என்று பெரும்பாலானவர்கள் கூறுகிறார்கள். பலராமரும் அதையே சரி என்று ஏற்கிறார். அப்படியிருக்க, நான் தனியாக ஒன்றைச் சொல்வது இச்சந்தர்ப்பத்திற்கு ஏற்றதாக இருக்காது. இருந்தாலும் பகவானுடைய பிரேரணை இருக்கிறது. நான் அவருடைய கருத்தை எல்லோர் முன்னிலையிலும் வைக்க வேண்டுமென்று நினைக்கிறார். என் கருத்தாகவே அதைச் சொல்வதில் எனக்கு யாதொரு மறுப்பும் இல்லை. நீதிகள் அளவில்லாதன. அவைகளும் பலவாறான முறைகளில் சொல்லப்பட்டுள்ளன. ஆனால், பலவற்றின் வடித்தெடுத்த கருத்தைச் சுருக்கமாகச் சொல்லிவிட முடியும். எனவே, சொல்ல வேண்டிய செய்தியை வளர்க்காமல் இரண்டொரு வார்த்தைகளில் நான் சொல்வேன். விவேகிகள் சிறு விஷயங்களையும் விரிவாகச் சொல்கிறார்கள். ஆனால், நான் என் பேச்சை விரிவுபடுத்திச் சொல்வதற்குத் தகுதியற்றவன்.</p>
<p class="Text">பகைவர்களின் தோல்வியையும், நண்பர்களின் மேன்மையையும் விரும்புபவர்கள் இரண்டு விஷயங்களைப் பற்றித் தெரிந்து கொள்ள வேண்டும். அவை தெளிந்த அறிவும் ஊக்கமும் (ப்ரக்ஞா, உத்ஸாஹம்) ஆகும். தெளிந்த அறிவு என்பது உள்நோக்கியதாக அமையும்; உலக நலத்திற்காகத் தன்னலத்தை தியாகம் செய்யவும் தூண்டும். ஊக்கம் என்பது தன் ஆற்றலை உள்ளபடி உணர்ந்து கொண்டு, அதைப் பொருத்தமான வகையில் பயன்படுத்தச் செய்வது. இவ்விரண்டும் இருக்குமானால் செயல்படும்போது எந்தவிதத் தவறும் ஏற்படாது. நுட்பமான அறிவு பெற்றவன் வெளிப்படையாகச் சிறிதளவு தொட்டுக்காட்டி விஷயத்தினுள் ஆழமாகப் புகுந்துவிடுகிறான். ஆனால், அறிவு குறைந்தவர்கள் ஆரவாரத்தோடு வெளிப்படையாக அதிக விஷயங்களைத் தொட்டாலும் கருத்தின் ஆழத்தைத் தொட முடியாமல் இருக்கிறார்கள். பகவானைத் தஞ்சம் அடையாதவர்கள், மிகச்சிறந்த பணியைத் தொடங்கிப் பெருமளவில் ஈடுபாட்டைக் காட்ட முனைகிறார்கள். ஆனால், தூயபுத்தியும் பகவானைச் சரணடைதலையும் பெற்றவர்கள் பல பெரும் சாதனைகளைப் புரிந்த பின்னரும் பரபரப்பில்லாமலே இருக்கிறார்கள்.</p>
<p class="Text">அறிவுத்தெளிவும் ஊக்கமும் இருந்துவிட்டாலும் கவனமின்மைக்குச் சிறிதும் இடமளித்துவிடக் கூடாது. மெத்தனப் போக்கினால் கண்முன் வந்த பொருளும் கிட்டாமல் போய் விடுகிறது. கவனத்துடன் இருந்தால் விரைவாகக் கடந்து செல்லும் பொருளையும் பிடித்துவிட முடியும். எப்பொழுது வலிமையை வெளிப்படுத்த வேண்டும், மன்னிக்க வேண்டிய தருணம் எது? என்பதை அறிந்து வைத்திருப்பதும் அவசியம். ஒருவன் நம்மிடம் முறை தவறி நடந்து கொண்டால் உடனே பதறி எதிர்த்துச் செயல்பட்டுவிடக் கூடாது. நமக்குள்ள ஆற்றல், வலிமை — இவற்றை உணர்ந்து நண்பர்களையும் துணைவர்களையும் திரட்ட முற்பட வேண்டும். அக்கிரமக்காரர் களின் அழிவுக்கான நேரமும் வந்து சேரும். அவர்கள் அப்போது அழிந்துவிடுவார்கள். விதியின் கையில் பொறுப்பை ஒப்படைத்துவிட்டு சும்மா இருந்துவிட வேண்டும் என்று நான் சொல்லவில்லை. ஊக்கமிருப்பதை வெளிப்படுத்த வேண்டும் என்பதற்காக நெருப்பில் குதிக்க வேண்டும் என்று கூறவும் துணியவில்லை.</p>
<p class="Text">நம் வலிமை எவ்வளவு என்று சிந்திக்க வேண்டும். மற்றவன் வலிமை எவ்வளவு என்றும் கவனித்துப் பார்க்க வேண்டும். நீங்கள் பகவானுடன் எந்த அளவு நெருங்கி இருக்கிறீர்கள். மற்றவர் எந்த அளவு பகவானிடம் இருந்து விலகி இருக்கிறார்கள் என்று பாருங்கள். சமாதானமாக ஒத்துப் போதல், விட்டுக் கொடுத்தல், எதிர்த்தரப்பினரிடையே பிரிவு உண்டாக்கல், தண்டித்தல் என்ற உபாயங்கள் இருப்பினும் பகைவனிடம் நம்பிக்கையை உறுதியாகக் கொள்ளுங்கள். தானும் முயன்று தன்னைப் போன்ற நோக்கமுடைய நண்பர்களையும் ஒன்றுதிரட்டுங்கள். இப்படிச் செய்தால் செய்யும் பணியில் உங்களுக்கு ஊக்கம் மிகும். கடும் உழைப்பில்லாமலேயே காரியம் கைகூடிவிடும்.</p>
<p class="Text">எப்போது யாருடன் உடன்படிக்கை செய்து கொள்ள வேண்டும்? எந்த வேளையில் போராட்டத்தில் ஈடுபட வேண்டும்? காமம், குரோதம் போன்ற பகைவர்களை முற்றிலும் அழித்துவிடக் கூடிய நேரம் எது? அவற்றை ஒவ்வொன்றாக முறியடிப்பது எப்படி? என்பனவற்றை முதலில் புரிந்து கொள்ள வேண்டும்.</p>
<p class="Text">பகவான் ஸ்ரீகிருஷ்ணன் தன்னைச் சரணடைந்தவர்களை அரவணைப்பவர். பக்தர்கள் முன் வேறு யாரையும் பார்க்க மாட்டார். யுதிஷ்டிரர் யாகத்திற்கு இவர் செல்வது மிகவும் அவசியம். அங்கு போகாமல் நேராகவே சிசுபாலனிடமோ, ஜராஸந்தனிடமோ சென்று போர் தொடுத்துவிட்டால் நிலைமை மிகவும் ஆபத்தாக ஆகிவிடும். ஜராஸந்தனையும் சிசுபாலனையும் மட்டும் அழித்தால் போதாது என்பது நினைவிருக்கட்டும்.</p>
<p class="Text">‘க்ஷயரோகம்’ என்பது நோய்களின் தொகுப்பு. அவற்றிடையே போரைத் தூண்டிவிட்டால் சங்கிலித் தொடர் போல போர் முடிவுக்கு வருவது கடினம். இதுபோலவேதான் இந்தத் துஷ்ட அசுரர்களும், மற்ற அரசர்களின் கூட்டமும். இவர்களை வம்புக்கு இழுத்துப் போர் செய்தால், அவர்களுடைய கூட்டை  உடைப்பது கடினம். இதனால் நாம் பாண்டவர்களுக்கு உதவுவதுகூட முடியாமல் போய் விடும். ஒருவேளை யுதிஷ்டிரர் செய்யவிருக்கும் யாகமும் தடைப்பட்டுப் போகலாம். ஸ்ரீகிருஷ்ணன் அங்கு போகாவிட்டால் அவர் யாகத்தையே நிறுத்திவிடலாம். அவர் நம்மைப் பற்றி என்ன நினைப்பார்? யுதிஷ்டிரரின் யாகத்திற்குப் போகாமல் நம்மைக் காத்துக் கொள்ள வேண்டும் என்பதற்கு ஜராஸந்தனோ, சிசுபாலனோ நம் மேல் படையெடுத்து வந்திருக்கின்றார்களா என்ன? நாம்தான் அவர்கள் மேல் படையெடுத்துச் செல்ல வேண்டும். மேலும், இம்மாதிரி நேரங்களில் நம் நண்பர்கள் மற்றும் சம்பந்திகளுடைய விழாக்களில் பங்கு கொள்ளாமல், யார் மீதாவது படையெடுப்பது என்பது நீதிக்குப் பொருத்தமானதாக எனக்குப் படவில்லை.</p>
<p class="Text">ஆனால், பிரச்சினை இந்த அளவுதான் என்பதில்லை. சிசுபாலன் விஷயத்தைப் பிறகு பார்த்துக் கொள்ளலாம். ஜராஸந்தன் சிறைப்படுத்தி வைத்துள்ள அரசர்களின் வேண்டுகோள் புறக்கணிக்கத்தக்கதல்ல. எளியவர்களுடைய, தங்களிடம் சரணடைந்தவர்களுடைய பாதுகாப்பிற்குச் செல்வதே எவருக்கும் முதற்கடமை. ஸ்ரீகிருஷ்ணன் ‘இதைத்தான் செய்வேன்’ என்ற நோன்பை மேற்கொண்டிருக்கிறார். ஆகையால், யாகத்திற்கு முன்பாக, சிசுபாலனின் வதத்திற்கு முன்பாக, அந்த அரசர்களைச் சிறையிலிருந்து விடுவிப்பது அவசியம். ஆனால், இச்செயல் நம் தரப்பிலிருந்து நடைபெறலாகாது. இதற்காகக் கூட்டாகப் போர் தொடுப்பதற்கான நேரமும் இன்னும் வந்து விடவில்லை. இச்செயலைப் பாண்டவர்களுடன் கலந்து கொண்டு அவர்கள் உதவியுடனும், படை வலிமையைச் சேர்த்துக் கொண்டும், நல்ல உத்திகள் மூலமும்தான் செய்ய வேண்டும்.</p>
<p class="Text">இப்பணியை அஸ்தினாபுரம் சென்றபின் ஸ்ரீகிருஷ்ணன் தன் பொறுப்பில் ஏற்றுக் கொள்வார். யாகத்திற்கு முன்பாக அரசர்கள் விடுவிக்கப்படும்போது நம்முடைய சக்தியும் யுதிஷ்டிரருடைய சக்தியும் கூடுதலாகும். இதன் பிறகு சிசுபாலனை யாகத்திற்கு அழைக்கலாம். அங்கு அவன் போக்கைப் புரிந்து கொண்டு, அரசர்களின் மனத்தையும் அறிந்து கொண்டு, சிசுபாலனின் தவறுகள் வெளிவருமானால் பின் சந்தர்ப்பத்திற்கு ஏற்றபடி செயல்படலாம். முடிவாக என் கருத்து என்னவென்றால் ஸ்ரீகிருஷ்ணனுடன் நாம் அனைவரும் பாண்டவர்களின் யாகத்திற்குச் செல்வோம். இதன் பிறகு மற்ற ஏற்பாடுகள் நடந்தேறும் என்பதுதான்.”</p>
<p class="Text">உத்தவரின் கருத்தை எல்லோரும் ஒரு மனதாக ஆமோதித்தார்கள். பலராமனும், “உத்தவர் கருத்து சரியாகவே உள்ளது. இவர் கண்ணனுடைய ஒப்புதலை அறிந்து அவர் கருத்துப்படிப் பேசுகிறார். மற்றும் கண்ணன் தன் பக்தர்களை விட்டுவிட்டு, பக்தரல்லாதவர் பக்கம் போய் நிற்க முடியாது. எனவே இதுவே சரி” என்றார்.</p>
<p class="Text">அனைவரும் யுதிஷ்டிரரின் வேள்விக்குப் பயணமானார்கள். பகவான், பீமன் மூலம் ஜராசந்தனைக் கொன்று, சிறைப்பட்ட ஆயிரக்கணக்கான அரசர்களை விடுவித்து, யுதிஷ்டிரருக்கு உதவியாக யாகத்திற்கு வந்து சேர்ந்தார். சிசுபாலனின் நூறு குற்றங்களை மன்னித்த பிறகு பகவான் ஸ்ரீகிருஷ்ணன், எல்லோர் கண் முன்பாகவே சக்கராயுதத்தின் மூலம் சிசுபாலனுக்கு நற்கதியளித்தார். தர்மபுத்திரருடைய யாகமும் முறையாக நிறைவேறியது. உத்தவருடைய நெறிமுறையின் பெருமை நாற்புறமும் பரவியது. மகாபாரதத்தில் பல இடங்களில் உத்தவரின் நீதிச் சிறப்பு பேசப்படுகிறது. திருதராஷ்டிரர் விதுரருடைய பெருமையைப் பேசும்போது, “யது வம்சத்தவர்களுள் நீதியிற்சிறந்த, புகழ் வாய்ந்த உத்தவரைப் போலவே குருகுலத்தவர்களுள் நீ இருக்கிறாய்” என்று பாராட்டியிருக்கிறார். பகவானுடைய அருகிலேயே இருக்கவும், கருணையைப் பெறவும், அன்பைப் பெறவும் வாய்ப்புப் பெற்றவருக்கு நீதிமானாக இருக்க முடியும் என்பதில் என்ன சந்தேகம்? பகவானுடைய கட்டளைகளை நிறைவேற்றியபடி உத்தவர் துவாரகையிலேயே இருந்து வரலானார்.</p>
<p class="Book-End-Line">* * * * *</p>


<p class="Page-Break"> </p>
<p class="Small-Head" id="toc_marker-4-6">( 6 )</p>
<p class="Text">பகவான் ஸ்ரீகிருஷ்ணன் அன்புருவமாக இருப்பது போலவே ஞான சொரூபியாகவும் இருக்கிறார். உண்மையில் அஞ்ஞானிகள்தான் அன்பையும் ஞானத்தையும் வேறுபடுத்திப் பார்க்கிறார்கள். பகவானிடம் இவையிரண்டும் முரண்பாடின்றிக் கலந்து நிற்கின்றன. அன்புதான் ஞானம், ஞானம்தான் அன்பு என்றே சொல்லிவிடலாம். அன்பனுக்கு ரகசியம் மறைந்திருப்பதில்லை. ரகசியத்தை உணர்ந்தவன் அன்பு காட்டாமல் இருக்க முடியாது. அன்புக்கு விரோதமான ஞானம் ஒருதலைச் சார்புள்ளதே, குறைவுள்ளதே. பகவான் பூரணன். ஞானமும் அன்பும் அவன் சொரூபங்களே. சாதன பக்தி பெற்றவர்கள், பிரேமையை இலக்கணமாகக் கொண்ட பக்தியின் அனுபவம் அடைந்தவர்கள் ஆகிய இவர்களுக்கு பகவான் ஸ்ரீகிருஷ்ணன் தானே பராபக்தியை அல்லது பரமஞானத்தை வழங்குகிறார். உத்தவருக்குப் பரமஞானத்தை அளிப்பதற்கான நேரம் வந்தது. </p>
<p class="Text para-style-override-11">பிரும்மா, சங்கரர், இந்திரன் ஆகியோர் பகவானிடம் வந்து, “எங்கள் வேண்டுகோள் நிறைவேறிவிட்டது; தாங்கள் விரும்பினால் பரமபதத்திந்கு எழுந்தருளலாம்” என்று விண்ணப்பித்துக் கொண்டார்கள். யது குலத்தை அழித்துவிட ஏற்பாடு செய்யப்பட்டுவிட்டது. இப்போது பகவான் தன் கோலோகம் செல்லவிருந்தார். அவருக்கொரு எண்ணம் தோன்றியது. ‘நான் மறைந்து போய்விட்டால் என்னிடமுள்ள ஞானம் எங்கே தங்கும்? இதற்குத் தகுதியுள்ளவர் சுத்த மனம் படைத்தவர் உத்தமமான உத்தவரே. உத்தவர் என்னைவிடச் சிறிதளவும் குறைந்தவரல்ல. ஏனென்றால், அவர் குணங்களுக்கு எப்போதும் ஆட்பட்டதில்லை. அவர் சாமர்த்தியசாலி. எனவே, நான் வழங்கிய ஞானத்தை உலகில் பரப்பிக் கொண்டு இங்கேயே இருக்கட்டும்’ என்று எண்ணினார்.<span class="char-style-override-4">‡</span> இவ்வாறான எண்ணம் ஸ்ரீகிருஷ்ணனின் மனத்தில் ஏற்பட்டதுதான் தாமதம், உத்தவர் வந்து ஸ்ரீகிருஷ்ணனின் திருவடியை வணங்கினார்.</p>
<p class="Foot-Note-Slok"><span class="char-style-override-36">‡</span> அஸ்மால்லோகாது<span class="char-style-override-37">3</span>பரதே மயி</p>
<p class="Foot-Note-Slok">க்ஞாநம் மதா<span class="char-style-override-37">3</span>ஶ்ரயம் ।</p>
<p class="Foot-Note-Slok">அர்ஹத்யுத்<span class="char-style-override-37">3</span>த<span class="char-style-override-37">4</span>வ ஏவாத்<span class="char-style-override-37">3</span>தா<span class="char-style-override-37">4</span></p>
<p class="Foot-Note-Slok para-style-override-7">ஸம்ப்ரத்யாத்மவதாம் வர: ॥</p>
<p class="Foot-Note-Slok">நோத்<span class="char-style-override-37">3</span>த<span class="char-style-override-37">4</span>வோ<span class="char-style-override-38">ऽ</span>ண்வபி மந்ந்யூநோ</p>
<p class="Foot-Note-Slok">யத்<span class="char-style-override-37">3</span>கு<span class="char-style-override-37">3</span>ணைர்நார்தி<span class="char-style-override-37">3</span>த: ப்ரபு<span class="char-style-override-37">4</span>: ।</p>
<p class="Foot-Note-Slok">அதோ மத்<span class="char-style-override-37">3</span>வயுநம் லோகம்</p>
<p class="Foot-Note-Slok">க்<span class="char-style-override-37">3</span>ராஹயந்நிஹ திஷ்ட<span class="char-style-override-37">2</span>து ॥</p>
<p class="Foot-Note-Right">(ஸ்ரீமத்பாகவதம் 3/4/30—31)</p>
<p class="Text">உத்தவர் சொன்னார்—— “பகவானே! இப்போது தாங்கள் இப்பூவுலகை விட்டுவிட எண்ணிவிட்டீர்கள். பிரபோ! நான் ஒரு கணம்கூட தங்களை விட்டு விலகி இருக்க முடியாது. என்னைத் தங்களுடனேயே தங்கள் பரமபதத்திற்கு அழைத்துச் செல்ல வேண்டும். ஸ்ரீகிருஷ்ணா! தங்களுடைய மங்களமயமான, தேனிலும் இனிய சரித்திரங்களைக் கேட்பவர்கள் மனதில் பிற பொருட்கள் மேல் உள்ள ஆசை அழிந்து போகிறது. நானோ குழந்தைப் பருவத்திலிருந்தே தங்களுடன் இருந்து வருகிறேன். இரவும் பகலும் தங்களுடன் இருந்து வருகிறேன். தங்கள் பிரசாதத்தைப் பெற்று மகிழ்ந்தபடியே இன்றுவரை என் வாழ்வைக் கழித்திருக்கிறேன். தாங்கள் என் நண்பர்; என் ஆத்மா. தங்களை நான் எப்படிப் பிரிந்திருப்பேன்?</p>
<p class="Text">பெரிய பெரிய ரிஷிகளும் முனிவர்களும் தங்கள் இருப்பிடமான பரமபதத்தைச் சென்றடைய முடியும். அவர்கள் பிரம்மஞானிகள். நான் எனது வினைப்பயனின் சூழலில் அகப்பட்டுத் தவிப்பவன். எனக்குள்ள உய்வுக்கான ஒரே ஆதாரம் தங்கள் திருவிளையாடல்களின் நினைவே. தாங்கள் நடந்து காண்பித்தவைகளையும் பேசியவைகளையும் நினைத்துக் கொள்வேன்; பாடிப் பரவசமடைவேன். தங்களுடைய அழகிய நடை, மெல்லிய புன்முறுவல், கனிந்த ஜாடைமாடைகள், மனமகிழ்வு நிரம்பிய திருவிளையாடல்கள் — இவற்றை நினைவுகூர்ந்து என் நினைவிழந்து வாழ்வேன். எனக்குப் பற்றுக்கோடாக வேறொன்றுமில்லை. என்னிடம் கருணை காட்டுங்கள்.”</p>
<p class="Text">பகவான் ஸ்ரீகிருஷ்ணன் தன்னிடம் மட்டும் அனைத்து அன்பையும் வைத்திருக்கும் உத்தவரிடம் சொன்னார்—— “உத்தவா! உண்மை இதுதான். இப்போது இந்த துவாரகை கடலில் மூழ்கப் போகிறது. உலகில் அறத்திற்கு மாறான வழியில்  சுவை  காணும்  மக்கள்  அதிகரித்து  விடுவார்கள். நீ இனி எல்லோரிடமுள்ள பற்றை நீக்கிவிடு. என்னிடம் மட்டிலுமே மனதைப் பதித்தபடி வேண்டியவன்—வேண்டாதவன் என்று எண்ணாமல் சமநோக்குடன் இவ்வுலகில் உலவிக் கொண்டிரு.</p>
<p class="Text">உத்தவா! இயற்கையான மனம், புலன்கள் — இவை மூலம் ஏற்கப்படுபவை எல்லாம் அழியும் தன்மை கொண்டவை. இவற்றையெல்லாம் கற்பனை, மாயங்கள் எனலாம். மனம் தூய்மையடையாத ஒருவனுடைய புத்தியில் பல பொருட்களும் தென்படுகின்றன. ‘இது நல்லது, இது தீயது’ என்று நினைப்பவன் ‘கர்ம—அகர்ம—விகர்ம’ என்ற சூழலில் சிக்குகிறான். ஆகையால் மன ஒருமையுடன் இவ்வுலகை நீ ஆத்மாவில் கண்டு கொள்; ஆத்மாவை எனக்குள் பார்த்துக் கொள். இயற்கை, இயற்கையிலிருந்து தோன்றிய மாற்றம் கொண்ட தோற்றங்களால் ஏற்படும் எந்த இடையூறும் உன்னைப் பாதிக்க முடியாது; உன்னை அண்ட முடியாது. நீ உனக்குள்ளாகவே மகிழ்ந்து கொள். குணம், குற்றம் இரண்டிற்கும் மேற்பட்டு எழுந்து நில். உன் ஞான ஸ்வரூபத்திலேயே இருந்து அமைதி கொண்டு அனைவருக்கும் வேண்டியவனாக இரு. எங்கும் என்னைக் கண்டு மகிழ்வு கொள். ஒரு கணப்பொழுதுகூட இந்நிலையிலிருந்து தாழ்ந்துவிடாதே.”</p>
<p class="Text">ஸ்ரீகிருஷ்ணளின் உபதேசத்தைக் கேட்டபின் உத்தவர் பல கேள்விகளைக் கேட்டார். ஸ்ரீகிருஷ்ணன் அவற்றிற்கெல்லாம் விரிவாகப் பதிலளித்தார். ஸ்ரீமத்பாகவதத்தின் பதினோராவது ஸ்கந்தத்தின் பெரும் பகுதி பகவானுடைய உபதேசமே நிரம்பியுள்ளது. இங்கு அவற்றையெல்லாம் விவரிக்க முடியாது. சுருக்கமாகப் பகவானுடைய சில உரைகளைக் கீழே காணலாம். </p>
<p class="Text">பகவான் சொன்னார்—— “நமக்கு எது நன்மையோ, அதை நாமே செய்து கொள்ள வேண்டும். நல்ல மார்க்கத்தில் செல்ல மற்றவர்களும் உதவி செய்ய முடியும். ஆனால், நல்ல மார்க்கத்தில் செல்ல வேண்டியது நம் பொறுப்பே. பொதுவாக உயிரினங்கள் எல்லாமே எனக்குப் பிடித்தவைதான். ஆனால், மனிதர்கள் எனக்கு மிகவும் பிடித்தவர்கள். எனவே, தனக்குத்தானே தொடர்ந்து சிந்திக்கலாம்; என்னையும் அடையலாம்; விரும்பிய இடத்தைப் பெறலாம். விரும்பினால் ஒவ்வொரு வஸ்து மூலமாகவும் உதவி பெற முடியும். நிலம் உனக்கு பொறுமையைக் கற்றுத் தரும்; ஆகாயம் பற்றில்லாமையைப் போதிக்கும்; சூரியன் சமநோக்கை வழங்கும். இவ்வளவு ஏன்? பறவை, விலங்கு, ஏன் ஒரு துரும்பு — இவைகளிடத்திலிருந்தும் உபதேசம் பெறலாம். தத்தாத்ரேயர் இருபத்து நான்கு ஆசார்யர்களைக் கொண்டிருந்தார். அதாவது இருபத்து நான்கு பேர்களிடமிருந்து அவர் உபதேசம் பெற்றார்.”</p>
<p class="Text">உலகத்துப் பொருட்கள் எல்லாம் அழிவை நோக்கிச் செல்கின்றன. இந்த அரச மாளிகைகள், தங்க நாணயங்கள், யானைகள், குதிரைகள் எவையும் பயன்படா. இந்த உற்றார்—உறவினர்களும் சரியான வேளையில் கைவிட்டு விடுவார்கள். இவர்களைப் பார்த்துக் கண்களை மூடிக் கொள். பார்வையை உள் நோக்கிச் செலுத்து. என்னைச் சந்திப்பது வரை உன் பார்வை உள்ளாழமுள்ளதாக இருக்கட்டும். நீ ஸ்தூல—சூட்சும—காரண சரீரங்களிலிருந்து வேறுபட்டவன். இந்த உடம்புகளை ஆத்மாவாக எண்ணுவதாலேயே பிறப்பு—இறப்பு என்ற சுழலில் சிக்கித் தவிக்க நேர்கின்றது. இவைகளை விட்டொழி; சுவர்க்கத்தைப் பொருட்படுத்தாதே; பிரும்மலோகத்தையும் அடைய விரும்பாதே. அவைகளில் வாழும் காலம் மிகக் குறைவானது. அவை வினைப்பயனின் அளவைச் சார்ந்து நிற்பது. நீ என்றும் விடுபட்ட, நித்ய சுதந்திரம் பெற்ற ஆத்மாவாக இரு.</p>
<p class="Text">இவை கட்டுண்டவாறும் மற்றும் விடுபட்டவாறும் காணும் குணங்கள் என்ற பார்வையாலே உள்ளனவே தவிர உண்மையில் இல்லை. இந்த குணங்கள் மாயைக்கு ஆட்பட்டவை. எனவே, எனக்குக் கட்டும் இல்லை, விடுபடுதலும் இல்லை. என்னிடம் தளையும் இல்லை, விடுதலையும் இல்லை. கனவில் கட்டுண்ட ஒருவன் விடுதலைக்குத் தவிக்கிறான். ஆனால், விழித்துக் கொள்ளும் வரை அவனுக்குக் கனவின் பொய்மையிலிருந்து விடுதலை கிடைக்காது. மாயையில் அகப்பட்டவர் கதியும் இதுவே. ஞானத்தைக் கொண்டு இந்த அஞ்ஞானக் கட்டை அறுத்தெறிய வேண்டும். பிராணன், புலன்கள், மனம், புத்தி இவற்றைக் கொண்டு எதையும் எண்ணத்தில் கொள்ளாதே, யாரையும் துதிக்காதே. யாரையும் நிந்தனை செய்யாதே. நீ உன் வினையின் கர்த்தா (செய்பவன்). பிறர் வினைக்கு நீ கர்த்தா அல்ல. உன்னை எவரேனும் நிந்தித்தாலும் துதித்தாலும் சமமாக இரு.</p>
<p class="Text">மாபெரும் வித்யை கிடைக்குமேயாயினும் தெய்விகத் தத்துவத்தை அது உணர்த்தாதவரை பயனொன்றும் இல்லாததே. என் புனிதலீலைகளும் கல்யாண குணங்களும் விளக்கமுறுகிற ஞானமே உண்மை வித்யை. ஆத்மஞானம் பெறும் போதுதான் வித்யையும் புத்தியும் பயனுள்ளதாகின்றன. பலவகையாகத் தோற்றமளிக்கும் மயக்க நிலை அழிந்து போவதுதான் ஆத்மஞானத்தின் உண்மையான சொரூபம். நீ உன் மனதைப் பரம்பொருளில் ஈடுபடுத்திவிடு; புத்தியை என்னுடன் பொருத்திவிடு. நீ என்னைச் சேர்ந்தவன்; என்னில் நிலைத்திருப்பாய். இது முடியாமற்போனால் சாதுக்களுடன் தொடர்பு கொள். என் உருவத்தைச் சாதுக்கள் எப்படி விளக்குகிறார்களோ, அவ்வாறே தியானம் செய்; திரும்பத் திரும்ப நினைவில் கொண்டு வா. உருவமானதும் அருவாமானதுமான ஸ்ரீவிஷ்ணு, ஸ்ரீராமன் ஆகிய எல்லாமே என் வடிவம்தான். எதை வேண்டுமானாலும் தியானம் செய்தபடி அமைதி, பொறுமை, வைராக்கியம் முதலான நற்பண்புகளைக் கைக்கொள். என் கதைகளைக் கேள். என் பொருட்டாக நியமங்களைக் கைக்கொள். செய்யும் செயல்களனைத்தையும் எனக்கு அர்ப்பணித்துவிடு.</p>
<p class="Text">என்னைச் சுலபமாக அடைய வேண்டுமானால், அதற்கான சாதனம் சாதுக்களின் சங்கமே. யோகம், ஸாங்க்யம், தர்மம் முதலானவை கடின வழிகள். சாதுக்களுடன் தொடர்பு கொள்ள எல்லோராலும் முடியும். நான்காம் வர்ணத்தவர், பெண்கள், இழிகுலத்தில் தோன்றியவர்கள், மேலும் பல தைத்தியர்கள், அரக்கர்கள், பறவை, விலங்கு எல்லோருமே சாதுக்களின் சங்கத்தால் என்னை அடைந்திருக்கிறார்கள். சத்சங்கத்தின் மூலம் என்னிடம் மனத்தை ஒருமுகப்படுத்து. உத்தவா! உனக்கு கோபியர்கள் நினைவு இருக்கிறதல்லவா! அவர்கள் எவ்வளவு ஈடுபாட்டுடன் என்னை நினைவுகூர்ந்தார்கள்! நியமங்களைப் பின்பற்றி நடப்பதை விட்டுவிடு. பிரவிருத்தி (உலகாயதம்), நிவிருத்தி (ஞானமார்க்கம்), ஞானம், கேள்வி எல்லாவற்றையும் விட்டு ஒதுங்கிவிடு. வா ஓடி வா. என்னை மட்டிலுமே வந்து சரணடை; பயமற்ற நிலை கிடைக்கப் பெறும்.</p>
<p class="Text">குணங்களால் உருவாகியுள்ள மனம் குணங்களை விட்டுவிடுவது என்பது எப்படி? (குணங்கள் மனதிலிருந்து எப்படி வெளியேற முடியும்?) என்பதைப் பற்றி நீ யோசிக்காதே. மனமும் குணமும் ஒன்றையொன்று சார்ந்திருப்பனவே என்றால் என் சொரூபம் இவை இரண்டிலிருந்தும் தனிப்பட்டது. என்னைப் பற்றிக் கொள்பவனைவிட்டு குணமும் மனமும் நீங்கி விடுகின்றன. குணத்தோடு கலப்பதால் பந்தம் ஏற்படுகிறது. ஆத்மானுபவம் என்ற பார்வையில் மனம், குணம் என்பனவற்றிற்கு இருப்பு இல்லை. விழிப்பு (ஜாக்ரத்), கனவு (ஸ்வப்னம்), ஆழ்ந்த உறக்கம் (ஸுஷுப்தி) என்ற மூன்று நிலைகளும் மனத்தை அடிப்படையாகக் கொண்டவை (மனத்தில் ஏற்படுகின்றவை). இவற்றைக் காண்பவன் ஆத்மா. என் மாயையாலேயே என்னிடமே இவை அமைகின்றன. இவ்வாறு சிந்தித்து ஞானமாகிய வாளினால் இவற்றை அறுத்தெறிவாய். என்னை மட்டுமே துதித்துக் கொண்டு இரு. இவையனைத்தும் ஒன்றே; ஆத்மா மாத்திரமே. ஆத்மாவல்லாது காணப்படுபவை எல்லாம் மயக்க உணர்வுகளே. அவற்றிலிருந்து பார்வையை விலக்கிக் கொண்டு திளைத்து நில்.</p>
<p class="Text">திளைத்து (இயல்பான நிலையை அடைந்த பிறகு) நிற்கின்றபோது, அதாவது ஸ்வரூபானுபவம் ஏற்படுகின்ற போது, அழியும் தன்மையுள்ள உடல் பற்றிய நினைவே ஏற்படுவதில்லை. அது இருந்தாலும் அழிந்தாலும் (ஒருமைப்பாட்டில்) திளைத்த உள்ளம் அதைக் கண்டு கொள்வதில்லை. எதுவரை ஈட்டி வைத்துள்ள வினைப்பயன் தொடர்கிறதோ, அதுவரை உடலையும் உயிர் ஆட்கொண்டிருக்கிறது. அது இல்லாமல் போகும்போது உடல் வீழ்ந்து விடுகிறது. தத்துவம் உணர்ந்தவன் உலகம் ஈட்டிய வினைப்பயன், உடம்பு — இவற்றைப் பற்றிய பார்வை கொண்டவனாக இருப்பதில்லை. பார்வை நீங்கிய நிலையே அவன் காட்சியாக ஆகிவிடுகிறது. அதாவது பரமாத்மா ஒன்றிலேயே அவன் பார்வை என்றும் நிலைத்திருக்கிறது. இதுவே பரமதத்துவம். இந்நிலையில் உறுதிபட நிற்பதே சாதனைகளின் நிறைவு.</p>
<p class="Text">இந்த வாழ்வின் குறிக்கோள் என்ன? என்பது பற்றிப் பலர் தத்தம் மனம்போன போக்கில் ஏதேதோ சொல்கிறார்கள். மனம்போன போக்கில் பேசப்படுபவைகளுக்கு மதிப்பொன்றும் இல்லை. அவர்கள் பார்வை உலகப்பொருள் ஏதேனும் ஒன்றில் பட்டுக் கொண்டிருக்கிறது. அவர்கள் அதை அடையவும் கூடும். ஆனால், எப்போதாவது அந்நிலையிலிருந்து வீழ்ந்து விடத்தான் நேர்கிறது. ஆனால், யாதொன்றையும் எதிர்பாராமல் இருப்பவன், எனக்காகவே தன்னை அர்ப்பணித்துக் கொண்டு விட்டவன் என் ஸ்வரூபமாகவே ஆகிவிடுகிறான். அவனுக்குக் கிடைக்கும் சுகம் மற்றவர்களுக்கு எப்படிக் கிடைக்க முடியும்? நான் என் பக்தர்களை எந்த அளவு நேசிக்கிறேனோ, அந்த அளவு மற்றவர்களை நேசிப்பதில்லை. ஏன்? என்னையே அந்த அளவு நான் நேசிப்பதில்லை. என்னை விரும்புகிறவன் மோட்சத்தையும் விரும்புவதில்லை.</p>
<p class="Text">உலகப் பொருட்களின் மீது ஆசை கொள்ள, என் பக்தன் தூண்டப்படலாம். ஆனால், உலகத்தோர் உலகப் பொருட்களுக்கு அடிமை ஆகிவிடுவதுபோல என் பக்தன் ஆவதில்லை. அவனுக்கு என்னைத் தஞ்சம் அடைந்த நிலை இருக்கிறது. நான் அவனுக்கு ஏற்படும் தடைகளைப் போக்கிவிடுகிறேன்.</p>
<p class="Text">எல்லா சாதனைகளிலும் என்னிடம் வைக்கப்படும் பக்தியே எல்லாவற்றிலும் சிறந்தது. நான் பக்தியால் மட்டுமே அடையத் தகுந்தவன். என்னிடம் வைக்கப்படும் பக்தி மிகமிகத் தாழ்ந்த நிலையிலுள்ள ஒருவனையும் புனிதனாக்கி விடுகிறது. என்னிடம் பக்தியில்லாதவர்கள் எவ்வளவுதான் ஆசாரசீலர்களாக இருந்தாலும் உண்மையான தூய்மை அவர்களுக்குக் கிடைப்பதில்லை. யாருக்கு என் லீலைகளைக் கேட்டு மெய்ச்சிலிர்ப்பதில்லையோ, மனம் உருகுவதில்லையோ, கண்களிலிருந்து நீர் பெருகுவதில்லையோ, அன்பினால் நா தழுதழுப்பதில்லையோ, அவனுடைய மனம் தூய்மையானதாக இருப்பதில்லை.</p>
<p class="Text">எவன் என்னிடம் கொண்ட அன்பினால் பித்தனாகி வெட்கத்தை விட்டுத் தன்னை மறந்து பாடுகிறானோ, ஆடுகிறானோ, அவன் உலகத்தையே புனிதமாக்குகிறான். அவன் அறிவு தூய்மையாகி விடுகிறது. உலகப் பொருட்களில் நினைவைச் செலுத்துபவன் நஷ்டமடைந்து விடுகிறான். என்னிடம் நினைவை வைத்திருப்பவன் என்னையே அடைகிறான். ஆகவே, உலகப்பொருட்களையும், உலகப் பொருட்களில் ஆசை வைத்திருப்பவர்களின் தொடர்பையும் விட்டுவிடு. என்னைக் குறித்து மனதைத் திருப்பிவிடு. அவ்வளவுதான். நடப்பதெல்லாம் நல்லனவே.</p>
<p class="Text">ஆசனங்கள் செய்; பிராணாயாமம் செய்; பிரணவ மந்திரத்தை ஜபம் செய்; மூச்சுடன் என் நாமாவை இணைத்துவிடு. என்னுடைய ஏதாவது ஒரு வடிவத்தைத் தொடர்ந்து நினைவில் கொள். நினைவிருக்கட்டும்! எத்தனையோ சித்திகள் வந்து நிற்கும். அவை விரும்பத் தகுந்தன அல்ல. அவைகளைக் கண்ணெடுத்தும் பார்க்காதே. உலகில் சிறந்தனவாகப் பேசப்படும் பொருட்கள் அனைத்தும் என் உருவங்களே. அவற்றில் அப்பண்டங்களைப் பார்க்காதே; என்னையே பார். உத்தவா! என் விபூதிகளை எல்லைக்குள் அடக்க முடியாது. விரும்பினால் எங்கும் என்னைக் காண முடியும்!</p>
<p class="Text">பிரம்மசாரியாக இருந்தால் பிரம்மசர்யத்தை மேற்கொள்ள வேண்டும். இல்லறத்தோர், வனத்தை நோக்கிச் செல்ல வேண்டியவர்கள், துறவிகள் ஆகியோர் அறநூல்கள் விதிக்கின்ற நெறிப்படி நடந்து கொள்ள வேண்டும். சாஸ்திரங்களின் கட்டளைப்படி நடப்பது, என் கட்டளைகளை நிறைவேற்றுவதாகும். நினைவிருக்கட்டும், அவற்றைக் கடைப்பிடிக்கும் போதும் என்னை மறந்துவிடலாகாது. என் நினைவே அவற்றின் உயிராகும். </p>
<p class="Text">உத்தவா! இந்த மனிதச் சரீரம் கிடைப்பதற்கரியது. அது இப்போது எளிதில் கிடைத்துள்ளது. இது பிறப்பு—இறப்பு என்னும் பெருங்கடலைக் கடப்பதற்குத் தோணியாகி உதவுகிறது. ஆசார்யன் இதன் மாலுமி. நான் இது இயங்க உதவும் காற்றாக இருக்கிறேன். இந்த வழிகளைப் பெற்றுள்ள போது கரை சேர முயலாமல் இருப்பவன், தெரிந்தே தற்கொலை செய்து கொள்பவனாகிறான். கணந்தோறும் ஆயுள் குறைந்து கொண்டிருக்கிறது. காலத்துளிகள் ஒவ்வொன்றையும் கடந்து மரணம் நெருங்கி வந்து கொண்டிருக்கிறது.</p>
<p class="Text">நினைவில் வைத்துக் கொள். இந்த உடம்பின் மூலம் முழுப்பயனையும் அடைந்து கொள். கடமையைச் செய். தீயசெயல்களைக் கைவிடு. முதன்முதலாக, மனக்குற்றங்களை நீக்கிக் கொள்ள முடியாதவனாக இருந்தால் அதிர்ச்சி அடையாதே. உடலால் செய்யக் கூடிய பாவங்களைக் கைவிட்டு என் துதியை மேற்கொள். என்னை வழிபடுவதால் விருப்பங்கள் அழிந்து விடுகின்றன. இதயமுடிச்சு அவிழ்ந்து விடுகிறது; சந்தேகங்கள் ஒழிகின்றன; வினைகளிலிருந்து நீ விடுபட்டு விடுகிறாய். கர்மம், தவம், ஞானம், வைராக்கியம், யோகம், தானம் மற்றும் பலவகை உபாயங்களால் கிடைப்பன எல்லாம் என்னிடம் பக்தி செய்வதால் கிடைத்து விடுகின்றன. ஆனால், பலனை ஏன் எதிர்பார்க்க வேண்டும்? என்னிடம் யாதொன்றையும் எதிர்பாராத நிலையில் பக்தி செய்பவர்கள் மோட்சத்தையும் விரும்புவதில்லை. எதனையும் எதிர்பாராமல் இருக்கும் நிலையே தலைசிறந்த நிலை. எதிர்பாராத நிலையே என்னிடம் கொண்ட உண்மையான பக்தியாகிறது.</p>
<p class="Text">உலகில் யாரும் யாருக்கும் இன்பமோ, துன்பமோ தருவதில்லை. எல்லோரும் தங்கள் தங்கள் வினைப்பயனுக்கு ஏற்றபடி இயற்கை பிரவாகத்தில் அடித்துச் செல்லப்படுகின்றனர். எதையும் சுகத்தின் கருவியாக எண்ணி அத்துடன் ஒட்டிக் கொள்ளாதே. அறநூல்களுக்கு ஒவ்வாத செயல்கள் தவறுகளாலும் சோம்பலாலும் நடந்து விடுகின்றன. அவற்றை ‘தாமஸம்’ என்கிறோம். பற்றினால் செய்யப்படுபவைகளை ‘ராஜஸம்’ என்கிறோம். சிந்தித்து அந்நூல்களுக்கு ஏற்பச் செய்யப்படுபவை ‘சாத்விகம்’ என்கிறோம். என்னைப் பற்றிய செயல்கள் குணங்களுக்கு அப்பாற்பட்டவை. நுகர்பொருட்களை அனுபவிப்பதால் விருப்பங்கள் திருப்தி அடைவதில்லை. இதற்கு ஒன்றல்ல, இரண்டல்ல. பல உதாரணங்கள் உண்டு. சாதாரணக் குடிமகனிலிருந்து சக்கரவர்த்தி வரை எல்லோரும் விருப்பம் என்ற தீயில் பொசுங்கிக் கொண்டிருக்கிறார்கள். நீ புரூரவஸின் வரலாறு கேட்டிருக்கிறாயே. விருப்பங்களை விட்டுவிடு. ஆத்மாவில் (பரமாத்மாவில்) நிலை கொண்டிரு.</p>
<p class="Text">ஆத்மாவே அனைத்தும். எல்லாம் பரமாத்மாவே. மற்றவை எதிலும் பார்வையைச் செலுத்தாதே. என் லீலைகளை மட்டிலும் பார். யாருக்காக உலகம் உள்ளது என்று சந்தேகப்படாதே. விருப்பங்கள்தாம் உலகச் சுழல். அவைதான் பிறப்பு—இறப்பாகத் தொடர்கின்றன. பிறத்தலும் இறத்தலும் அவைகளே. மகான்கள் செய்துள்ள முடிவு இது. எனக்குத் தெரிந்தவரை ‘நான் மட்டிலுமே உள்ளேன்’ என்பதுதான். துவக்கத்தில் இல்லாத, எதிர்காலத்தில் இருக்க முடியாத உலகம் இடையில் எங்கிருந்து வரமுடியும்? ‘ஆத்மா’ என்ற ஒரே பொருளில் வேறொன்று இருப்பதாகச் செய்து கொள்ளும் கற்பனைதான் ‘மோகம்’ (பிரமை) எனப்படுகிறது. என் அன்புக்குரிய உத்தவா! நீ இவற்றிலிருந்து மேலெழுவாய். எங்கும் என்னைக் காண்பாய். எவ்விடத்திலும் தெய்விக உணர்வைக் கொள். எல்லாவற்றிலும் சிறந்த ஞானம் இதுவே. அனைத்திலும் மிகுந்த திறமை இதுவே. இந்தப் பொய்யான உலகத்திலிருந்து கொண்டே உண்மையான பரமாத்மாவை அடை. இந்த அழியும் தன்மை கொண்ட உடம்பால் அமரத்துவம் பெற்றுக் கொள். நான் உனக்கு தலைசிறந்த ஞானத்தை உபதேசித்திருக்கிறேன். இதைப் புரிந்து கொள்பவர்களுக்குச் சந்தேகம் ஏற்படுவதில்லை. அவர்கள் என்னை அடைந்து விடுகிறார்கள்.”</p>
<p class="Text">உத்தவரின் குரல் தழுதழுத்தது; கண்களில் நீர் பெருக்கெடுத்தது; கைகள் குவிந்து கொண்டன; பகவானுடைய திருவடிகளில் வீழ்ந்தார். அவரால் பேச முடியவல்லை. சமாளித்துக் கொண்டபின் அவர் சொன்னார்—— “பகவானே! என் மோகவிருள் நீங்கிவிட்டது. எனக்கு ஞானவொளியைக் கொடுத்துவிட்டீர்கள். என்மேல் தாங்கள் காட்டும் கருணை எல்லையற்றது. நான் தங்கள் சரணங்களை விட்டுவிடுவது எப்படி? இப்போது என் பந்த—பாசங்கள் அறுந்து போய்விட்டன. தங்களுடைய பாதங்களில் பக்தி தொடர்ந்து இருக்கட்டும். இதுவே என் வேண்டுகோள்.”</p>
<p class="Text">பகவான் சொன்னார்—— “உத்தவா! இனி நீ இங்கிருந்து பதரீவனம் செல்; என் பாதங்களிலிருந்து வெளிப்பட்ட கங்கையில் நீராடு. அளகநந்தாவைத் தரிசனம் செய்து மேலும் புனிதனாகு. (இன்ப—துன்பங்கள் போன்ற) இயற்கையின் இரட்டைகளைப் பொறுத்துக் கொள். வனத்தில் கிடைக்கும் காய்கனிகளை உணவாகக் கொள். எப்போதும் அமைதி கொண்டிரு. புலன்களைக் கட்டுப்பாட்டில் வைத்துக் கொள். மெய்யறிவிலிருந்து (ஞானம்—விஞ்ஞானம்) விலகி விடாதே. உனக்குச் சொன்னவைகளைத் தனிமையில் அனுபவத்தில் கொண்டு வருவாய். வாக்கும் மனமும் என்னிடம் லயித்திருக்க, நான் சொல்லிய தர்மத்திற்கு ஏற்றவாறு நடப்பாயாக.”</p>
<p class="Text">இப்போது உத்தவரிடம் ‘தான், தன்னுடையது’ என்று ஒன்றும் எஞ்சி இருக்கவில்லை. அவர் பகவான் கட்டளைப்படி இயங்கும் இயந்திரம் ஆகியிருந்தார். இப்போது பகவான் அவரை (இங்கு) தங்க வைக்க விரும்பினாலும், அவரது பிரிவைச் சகித்துக் கொண்டு ஏன் இனி இருக்க முடியாது? அவர் கோபியர்களிடமிருந்து கற்றுக் கொண்டதும் ‘பகவானுடைய பிரிவில் வாழ்வதெப்படி?’ என்ற பாடம்தானே! பகவானை அவர் வலம் வந்தார். தன் கண்ணீர்ப் பெருக்கினால் அவர் பாதத்தைக் கழுவினார். திரும்பத் திரும்ப அவரை நமஸ்காரம் செய்த அவர் பிரிவில் கலங்கிய நிலையில் பதரிகாசிரமத்தை நோக்கிப் பயணமானார். பகவான் ஸ்ரீகிருஷ்ணன் தக்க சமயத்தில் மறைந்து போனார்.</p>
<p class="Text">உத்தவர் யமுனைக்கரையை அடைந்தபோது தர்மத்தின் அவதாரமான மகாத்மா விதுரரை அங்கு கண்டார். விதுரர் ஸ்ரீகிருஷ்ணனைப் பற்றியும், யதுவம்சத்தவர்களைப் பற்றியும் விசாரித்தார். அவர் கேள்விகளைக் கேட்டதும் பகவானுடைய நினைவில் உத்தவர் அப்படியே மூழ்கிவிட்டார். குழந்தைப் பருவம் முதல் ஸ்ரீகிருஷ்ணனுடன் இருந்து வந்த அவர், இன்று ஸ்ரீகிருஷ்ணன் பரமபதத்திற்கு எழுந்தருளிவிட்ட செய்தியைச் சொல்வது எவ்வளவு கடினமான காரியம்? நீண்டநேரம் ஸ்ரீகிருஷ்ணனின் நினைவில் மூழ்கியபடி இருந்தார்; மனதில் பகவானைத் தரிசித்துக் கொண்டிருந்தார்; அவருடைய லீலையுலகத்தில் போய்ச் சேர்ந்துவிட்டார்; மெய்ச்சிலிர்த்து நின்றார்; கண்களில் நீர் வழியத் தொடங்கியது. அவர் உடம்பிலிருந்து அன்பின் பிரவாகம் பெருக்கெடுத்தது. அவர் மெதுவாக இவ்வுலக நினைவிற்கு வந்தார்.</p>
<p class="Text">கண்ணீரைத் துடைத்தபடி புன்முறுவலுடன் விதுரரிடம் சொன்னார்—— “இப்போது துவாரகையில் ஒன்றுமில்லை. ஸ்ரீகிருஷ்ணனே இல்லாதபோது யாருடைய நலனைப் பற்றிச் சொல்வது? விதுரரே! இந்த உலகம் பாக்கியம் செய்யவில்லை. யதுகுலத்தோரும் பெரும் பாக்கியமற்றவர்களாக ஆகிவிட்டார்கள். அவர்கள் ஸ்ரீகிருஷ்ணனுடன் வாழ்ந்தும் அவரைப் புரிந்து கொள்ளவில்லை. அவர் குறிப்பில் நடந்துகொண்ட அவர்கள் (உடன் உண்டு உறங்கிய அவர்கள்) ஸ்ரீகிருஷ்ணனை யதுவம்சத்தவர்களில் தலைசிறந்த ஒருவராக மட்டுமே நினைத்தார்கள். பகவானுடைய மாயையே இப்படித்தான். அவர் தன்னை யார் உணர்ந்து கொள்ளவேண்டும் என்று நினைக்கிறாரோ, அவர்கள் மட்டும்தான் பகவானைத் தெரிந்து கொள்கின்றனர். அவர் திருப்தி அடையாத கண்களை திருப்திப்படுத்தினார்; இறந்து கொண்டிருக்கும் ஜீவன்களை வாழ வைத்தார்; எல்லோருக்கும் நலம் தரும் வழியைத் திறந்துவிட்டார். அவரிடம் தஞ்சமடைந்தவர்களைக் கைதூக்கிவிட்டார். எந்த அளவு சொல்ல! பகைமையுணர்ச்சியுடன் அவரிடம் சென்றவர்களுக்கும் நற்கதி வழங்கினார்.</p>
<p class="Text para-style-override-11">பகாசுரனின் உடன் பிறந்தாள் பூதனை. ஸ்ரீகிருஷ்ணனைக் கொல்வதற்கென்றே தனது மார்பகத்தில் கொடிய விஷத்தை வைத்துக் கொண்டு, அவருக்குப் பாலூட்டினாள். ஆனால், தீயவளான அவளும், செவிலித்தாயான யசோதை பெற வேண்டிய நற்கதியை அடைந்தாள். அவ்வாறு கருணையே வடிவான ஸ்ரீகிருஷ்ணனை விட்டுவிட்டு, வேறு யாரைத்தான் சரணம் பற்றுவது?”<span class="char-style-override-4">‡</span></p>
<p class="Foot-Note-Slok"><span class="char-style-override-36">‡</span> அஹோ ப<span class="char-style-override-37">3</span>கீ யம் ஸ்தநகாலகூடம்</p>
<p class="Foot-Note-Slok">ஜிகா<span class="char-style-override-37">4</span>ம்ஸயாபாயயத<span class="char-style-override-37">3</span>ப்யஸாத்<span class="char-style-override-37">4</span>வீ ।</p>
<p class="Foot-Note-Slok">லேபே<span class="char-style-override-37">4</span> க<span class="char-style-override-37">3</span>திம் தா<span class="char-style-override-37">4</span>த்ர்யுசிதாம் ததோ<span class="char-style-override-38">ऽ</span>ந்யம்</p>
<p class="Foot-Note-Slok">கம் வா த<span class="char-style-override-37">3</span>யாலும் ஶரணம் வ்ரஜேம ॥</p>
<p class="Foot-Note-Right">(ஸ்ரீமத்பாகவதம் 3/2/23)</p>
<p class="Text">இத்தகைய கருணாமூர்த்தியை விட்டு நாம் வேறு யாரைச் சரணடைவது! உத்தவர் மேலும் பகவானுடைய லீலைகளைப் பேச ஆரம்பித்தார். தான் பிறந்ததிலிருந்து கடைசியாக உபதேசம் பெற்றது வரை சொல்லி முடித்தார். விதுரர், பகவான் மூலம் பெற்ற ஞானத்தை விவரிக்குமாறு வேண்டினார். உத்தவர் பகவானுடைய கட்டளையைத் தெரிவித்து, அவரை மைத்ரேய ரிஷியிடம் அனுப்பிவிட்டு, தான் பதரிகாசிரமம் சென்று பகவானுடைய சிந்தனையில் மூழ்கினார்.</p>
<p class="Text para-style-override-12">உத்தவர் பகவானுடனேயே இருக்கும் அணுக்கத்தொண்டர். உத்தவர் பகவானைப் போலவே நித்ய சித்தர். அவர் இப்போதும் இருக்கிறார்; தகுதியுள்ளவர் முன் வெளிப்பட்டு பகவானுடைய தத்துவம் பற்றிய ஞானத்தை உபதேசித்து வருகிறார். பகவான் விரும்பும்போது அவரைத் தன்னிடம் அழைத்துக் கொள்கிறார். தான் விரும்பும்போது உலகத்திற்கு அவரை அனுப்பி வைக்கிறார். பகவானைத் தரிசிக்க நேர்ந்தபோது பல பக்தர்கள் உத்தவரையும் தரிசனம் செய்ததாகப் புராண வரலாறுகள் உள்ளன. பகவானுடைய திருவருளினாலும், அவரது பக்தரான உத்தவருடைய கருணையாலும் நம் உள்ளத்தில் பகவானிடம் அன்பு பெருகட்டும் என்று பிரார்த்திப்போமாக!</p>
<p class="Book-End-Line para-style-override-4"><span class="char-style-override-39">‘பக்தனுக்கும் பகவானுக்கும் ஜெய்!’</span><span class="char-style-override-40"></span></p>


<p class="Page-Break"> </p>
<p class="First-End-Page-text" id="toc_marker-5">கடைசி பக்கம்</p>

