
<p class="First-End-Page-text para-style-override-1" id="toc_marker-1"><span class="char-style-override-1">முதல் பக்கம்</span></p>
<p class="Titel-Page---Shri-Hari">॥ ஸ்ரீஹரி: ॥</p>
<p class="Title-Page---Book-Name">பகவான் உறையும் ஐந்து இடங்கள்</p>
<p class="Title-Page---Book-Name-Hindi" xml:lang="hi-IN">भगवान‍्के रहनेके पाँच स्थान – तमिल</p>
<p class="Title-Page---Tvamev-mata--Hindi">த்வமேவ மாதா ச பிதா த்வமேவ</p>
<p class="Title-Page---Tvamev-mata--Hindi">த்வமேவ ப<span class="char-style-override-2">3</span>ந்து<span class="char-style-override-2">4</span>ஶ்ச ஸகா<span class="char-style-override-2">2</span> த்வமேவ ।</p>
<p class="Title-Page---Tvamev-mata--Hindi">த்வமேவ வித்<span class="char-style-override-2">3</span>யா த்<span class="char-style-override-2">3</span>ரவிணம் த்வமேவ</p>
<p class="Title-Page---Tvamev-mata--Hindi para-style-override-2">த்வமேவ ஸர்வம் மம தே<span class="char-style-override-2">3</span>வதே<span class="char-style-override-2">3</span>வ ॥</p>
<p class="Title-Page---Tvamev-mata---Tamil">ஆருயிர் அன்னையும் நீயே, அருமை தந்தையும் நீயே,</p>
<p class="Title-Page---Tvamev-mata---Tamil">உறவும் சுற்றமும் நீயே, உற்ற நண்பனும் நீயே,</p>
<p class="Title-Page---Tvamev-mata---Tamil">கற்கும் கல்வியும் நீயே, சேர்க்கும் செல்வமும் நீயே,</p>
<p class="Title-Page---Tvamev-mata---Tamil para-style-override-3">அனைத்தும் ஆன எந்தன் ஆதிதேவனும் நீயே!</p>
<p class="Title-Page---Sub-heading"><span class="char-style-override-3">ஆக்கியோர்</span></p>
<p class="Title-Page---Author-Name">மேன்மைமிகு ஸ்ரீஜயதயால்ஜீ கோயந்தகா</p>
<p class="Title-Page---Gita-Seva-Trust para-style-override-4" xml:lang="hi-IN">கீதா சேவா டிரஸ்ட்<span></span></p>


<p class="Page-Break">॥ ஸ்ரீஹரி: ॥</p>
<p class="Heading" id="toc_marker-2">பணிவான வேண்டுகோள்</p>
<p class="Text">தருமத்தின் பயன் உலக பந்தங்களிலிருந்து விடுதலை அடைவதும், பகவானை அடைவதும் ஆகும். புராணங்களைக் கேட்பதாலும் படிப்பதாலும் சிந்திப்பதாலும் தார்மிக நடைமுறைகளைப் பற்றி நன்கு தெரிந்து கொள்ள முடிகின்றது. வேதங்களைப் போலவே புராணங்களும் அறம், பொருள், இன்பம், வீடு என்ற நான்குவித புருஷார்த்தங்களையும் உபதேசிக்கின்றன. புராணங்களில் பத்மபுராணத்திற்குத் தனி இடம் உண்டு. <span class="char-style-override-4">‘ஸ்ரீபகவான்’</span> புராண உருவங்கொண்ட ‘விக்ரகம்’ என்றும், <span class="char-style-override-4">‘பத்மபுராணம்’</span> அந்த விக்ரகத்தின் ‘இதயத்தாமரை’ <span class="char-style-override-4">(ஹ்ருதயம் பத்மஸம்ஞகம்)</span> என்றும் கருதப்படுகின்றது.</p>
<p class="Text">பத்மபுராணத்தில் கடவுள் பக்தி, ஞானம், வைராக்கியம், தவம், தேவாராதனை, புண்ணிய ஸ்தல யாத்திரை (தீர்த்த யாத்திரை), விரதங்கள், தான—தருமங்கள் முதலிய அநேக விஷயங்களைப் பற்றிய விளக்கத்துடன், அநேக நீதிக்கதைகளும், நன்மை பயக்கும் அறக்கதைகளும் நிறைந்திருக்கின்றன. இதில் வரும் லட்சியப் பாத்திரங்கள் சத்தியம், தருமம், நீதி சம்பந்தமாக ஆழ்ந்த பயிற்சி அளிக்கின்றனர். மேலும், ஆன்மீக உணர்வை விழித்தெழச் செய்து, ஆன்மீக நன்மைக்கான வழிகளையும் தெளிவுபடுத்துகின்றனர்.</p>
<p class="Text">இந்நூல், பத்மபுராணத்திலுள்ள ‘ஸ்ருஷ்டிகண்டம்’ என்ற பகுதியிலிருந்து திரட்டப்பட்ட ஐந்து கதைகளின் தொகுப்பு. எங்கும் வியாபித்துள்ள பகவான் ஸ்ரீஹரி சிறப்பாக எந்தெந்த இடங்களில் உறைகிறார்? என்பதை உயர்ந்த, தரமான, ஆனால் எளிய கதாபாத்திரங்கள் மூலமாக, இப்புராணம் சுருக்கமாகக் கூறுகின்றது. பத்மபுராணத்தின் சுருக்கமான ஹிந்தி மொழிபெயர்ப்பு மிகவும் வணக்கத்திற்குரிய, பிரும்மநிஷ்டரான <span class="char-style-override-4">மேன்மைமிகு ஸ்ரீஜயதயால்ஜீ கோயந்தகா</span> (சேட்ஜீ) [நிறுவனர் — கீதா பிரஸ், கோரக்பூர் (உ.பி)] அவர்களால் எளிய நடையில் பல வருடங்களுக்கு முன்பே தொகுக்கப்பட்டது. அத்தொகுப்பிலிருந்து ‘நரோத்தமன்’ எனும் அந்தணன், ‘மூகன்’ எனும் சண்டாளன், ‘சுபாதேவி’ எனும் பதிவிரதை, ‘துலாதாரன்’ எனும் வணிகன், ‘அத்ரோஹகர்’ எனும் இல்லறத்தான், ‘வைஷ்ணவர்’ எனும் பக்தன் ஆகியவரது கதைகள் இந்நூலில் அளிக்கப்பட்டுள்ளன. இவை மிகவும் புகழ் பெற்ற கதைகள். அறிவும் அறமும் ஒருங்கே தந்து பயனளிக்கக் கூடியவை. எல்லோருக்கும் நன்மை பயக்கக்கூடிய முறையில் இவை தொகுக்கப்பட்டு இங்கு தரப்பட்டுள்ளன.</p>
<p class="Text para-style-override-5">இந்நூலைப் படிப்பதாலும், படிக்கச் செய்வதாலும், மற்றவர்களுக்குச் சொல்வதாலும், ஆழ்ந்து சிந்திப்பதாலும், இந்நூலில் இடம்பெற்றுள்ள மகாத்மாக்களான கதாபாத்திரங்களின் சிறப்புகளை நாம் பின்பற்றி நடைமுறையில் கொண்டு வருவதாலும் வாழ்க்கையில் நிச்சயமாக நல்ல மாறுதல் ஏற்படும் என்பது நம்பிக்கை. எளிதில் புரிந்து கொண்டு ரசிக்கக்கூடிய மொழியில் எளிய நடையில் வெளியிடப்பட்டுள்ள இந்நூல், படிப்பவர்கள் அனைவருக்கும் மிகவும் பயனுள்ளதாக இருக்கும். ஆகவே, இதைப் பயன்படுத்தி, குடும்பத்தில் உள்ள அனைவரும் மிக அதிக அளவில் நற்பயன் பெறவேண்டும் என்பதே எங்களுடைய பணிவான வேண்டுகோள்.<span></span></p>


<p class="Page-Break">॥ ஸ்ரீஹரி: ॥</p>
<p class="Heading" id="toc_marker-3">தேவநாகரி எழுத்துக்கள்</p>
<p class="Small-Title para-style-override-6"><span class="char-style-override-4">(சில குறிப்புகள்)</span></p>
<p class="Text">ஒரு மொழியின் சொல்லை இன்னொரு மொழியின் எழுத்துக்களால் எழுதுவதை எழுத்துப்பெயர்ப்பு <span class="char-style-override-5">(Transliteration)</span> என்று அழைக்கிறோம். ஒரு மொழியிலுள்ள சொல்லின் பொருளை மற்றொரு மொழியில் கூறுவதை மொழிபெயர்ப்பு <span class="char-style-override-5">(Translation)</span> என்று அழைக்கிறோம்.</p>
<p class="Text">சம்ஸ்கிருதச் சொற்களைப் பிழையின்றி உச்சரிக்க, முறையாக சம்ஸ்கிருதம் கற்றவர்களிடமிருந்து அறிந்துகொள்ள முயற்சிக்க வேண்டும். ஆங்கில எழுத்துக்களின் துணைகொண்டு <span class="char-style-override-6">2, 3, 4</span> என்னும் குறியீடுகளுடன் சம்ஸ்கிருத எழுத்துக்களுக்கு நிகரான தமிழ் ஒலி வடிவங்கள் இங்கு தரப்பட்டுள்ளன.</p>
<p class="Shlok para-style-override-7"><span class="char-style-override-7">अ</span><span class="char-style-override-8"> </span><span class="char-style-override-9">அ</span><span class="char-style-override-10">, </span><span class="char-style-override-7">आ</span><span class="char-style-override-8"> </span><span class="char-style-override-9">ஆ</span><span class="char-style-override-10">, </span><span class="char-style-override-7">इ</span><span class="char-style-override-8"> </span><span class="char-style-override-9">இ</span><span class="char-style-override-10">, </span><span class="char-style-override-7">ई</span><span class="char-style-override-8"> </span><span class="char-style-override-9">ஈ</span><span class="char-style-override-10">, </span><span class="char-style-override-7">उ</span><span class="char-style-override-8"> </span><span class="char-style-override-9">உ</span><span class="char-style-override-10">, </span><span class="char-style-override-7">ऊ</span><span class="char-style-override-8"> </span><span class="char-style-override-9">ஊ</span><span class="char-style-override-10">, </span><span class="char-style-override-7">ऋ</span><span class="char-style-override-8"> </span><span class="char-style-override-9">ரி</span><span class="char-style-override-10">, </span><span class="char-style-override-7">ॠ</span><span class="char-style-override-8"> </span><span class="char-style-override-9">ரீ</span><span class="char-style-override-10">, </span><span class="char-style-override-7">ऌ</span><span class="char-style-override-8"> </span><span class="char-style-override-9">ல்ரு</span><span class="char-style-override-11">॒</span><span class="char-style-override-10">, </span><span class="char-style-override-7">ए</span><span class="char-style-override-8"> </span><span class="char-style-override-9">ஏ</span><span class="char-style-override-10">, </span><span class="char-style-override-7">ऐ</span><span class="char-style-override-8"> </span><span class="char-style-override-9">ஐ</span><span class="char-style-override-10">, </span><span class="char-style-override-7">ओ</span><span class="char-style-override-8"> </span><span class="char-style-override-9">ஓ</span><span class="char-style-override-10">, </span><span class="char-style-override-7">औ</span><span class="char-style-override-8"> </span><span class="char-style-override-9">ஔ</span><span class="char-style-override-12"></span></p>
<p class="Shlok para-style-override-7"><span class="char-style-override-7">क</span><span class="char-style-override-8"> </span><span class="char-style-override-9">க</span><span class="char-style-override-13">(ka)</span><span class="char-style-override-10">, </span><span class="char-style-override-7">ख</span><span class="char-style-override-8"> </span><span class="char-style-override-9">க</span><span class="char-style-override-14">2</span><span class="char-style-override-13">(kka)</span><span class="char-style-override-10">, </span><span class="char-style-override-7">ग</span><span class="char-style-override-8"> </span><span class="char-style-override-9">க</span><span class="char-style-override-14">3</span><span class="char-style-override-13">(ga)</span><span class="char-style-override-10">, </span><span class="char-style-override-7">घ</span><span class="char-style-override-8"> </span><span class="char-style-override-9">க</span><span class="char-style-override-14">4</span><span class="char-style-override-13">(gha)</span><span class="char-style-override-10">, </span><span class="char-style-override-7">ङ</span><span class="char-style-override-8"> </span><span class="char-style-override-9">ங</span><span class="char-style-override-10">, </span><span class="char-style-override-7">च</span><span class="char-style-override-8"> </span><span class="char-style-override-9">ச</span><span class="char-style-override-13">(ca)</span><span class="char-style-override-10">, </span><span class="char-style-override-7">छ</span><span class="char-style-override-8"> </span><span class="char-style-override-9">ச</span><span class="char-style-override-14">2</span><span class="char-style-override-13">(cha)</span><span class="char-style-override-10">, </span><span class="char-style-override-7">ज</span><span class="char-style-override-8"> </span><span class="char-style-override-9">ஜ</span><span class="char-style-override-13">(ja)</span><span class="char-style-override-10">, </span><span class="char-style-override-7">झ</span><span class="char-style-override-8"> </span><span class="char-style-override-9">ஜ</span><span class="char-style-override-11">॒</span><span class="char-style-override-13">(jha)</span><span class="char-style-override-10">, </span><span class="char-style-override-7">ञ</span><span class="char-style-override-8"> </span><span class="char-style-override-9">ஞ</span><span class="char-style-override-10">, </span><span class="char-style-override-7">ट</span><span class="char-style-override-8"> </span><span class="char-style-override-9">ட</span><span class="char-style-override-13">(ta)</span><span class="char-style-override-10">, </span><span class="char-style-override-7">ठ</span><span class="char-style-override-8"> </span><span class="char-style-override-9">ட</span><span class="char-style-override-14">2</span><span class="char-style-override-13">(tta)</span><span class="char-style-override-10">, </span><span class="char-style-override-7">ड</span><span class="char-style-override-8"> </span><span class="char-style-override-9">ட</span><span class="char-style-override-14">3</span><span class="char-style-override-13">(da)</span><span class="char-style-override-10">, </span><span class="char-style-override-7">ढ</span><span class="char-style-override-8"> </span><span class="char-style-override-9">ட</span><span class="char-style-override-14">4</span><span class="char-style-override-13">(dda)</span><span class="char-style-override-10">, </span><span class="char-style-override-7">ण</span><span class="char-style-override-8"> </span><span class="char-style-override-9">ண</span><span class="char-style-override-10">, </span><span class="char-style-override-7">त</span><span class="char-style-override-8"> </span><span class="char-style-override-9">த</span><span class="char-style-override-13">(tha)</span><span class="char-style-override-10">, </span><span class="char-style-override-7">थ</span><span class="char-style-override-8"> </span><span class="char-style-override-9">த</span><span class="char-style-override-14">2</span><span class="char-style-override-13">(thha)</span><span class="char-style-override-10">,</span><span class="char-style-override-12"> </span><span class="char-style-override-7">द</span><span class="char-style-override-8"> </span><span class="char-style-override-9">த</span><span class="char-style-override-14">3</span><span class="char-style-override-13">(dha)</span><span class="char-style-override-10">, </span><span class="char-style-override-7">ध</span><span class="char-style-override-8"> </span><span class="char-style-override-9">த</span><span class="char-style-override-14">4</span><span class="char-style-override-13">(dhha)</span><span class="char-style-override-10">, </span><span class="char-style-override-7">न</span><span class="char-style-override-8"> </span><span class="char-style-override-9">ந</span><span class="char-style-override-15"> </span><span class="char-style-override-9">(ன)</span><span class="char-style-override-10">, </span><span class="char-style-override-7">प</span><span class="char-style-override-8"> </span><span class="char-style-override-9">ப</span><span class="char-style-override-13">(pa)</span><span class="char-style-override-10">, </span><span class="char-style-override-7">फ</span><span class="char-style-override-8"> </span><span class="char-style-override-9">ப</span><span class="char-style-override-14">2</span><span class="char-style-override-13">(pha)</span><span class="char-style-override-10">, </span><span class="char-style-override-7">ब</span><span class="char-style-override-8"> </span><span class="char-style-override-9">ப</span><span class="char-style-override-14">3</span><span class="char-style-override-13">(ba)</span><span class="char-style-override-10">, </span><span class="char-style-override-7">भ</span><span class="char-style-override-8"> </span><span class="char-style-override-9">ப</span><span class="char-style-override-14">4</span><span class="char-style-override-13">(bha)</span><span class="char-style-override-10">, </span><span class="char-style-override-7">म</span><span class="char-style-override-8"> </span><span class="char-style-override-9">ம</span><span class="char-style-override-10">, </span><span class="char-style-override-7">य</span><span class="char-style-override-8"> </span><span class="char-style-override-9">ய</span><span class="char-style-override-10">, </span><span class="char-style-override-7">र</span><span class="char-style-override-8"> </span><span class="char-style-override-9">ர</span><span class="char-style-override-10">, </span><span class="char-style-override-7">ल</span><span class="char-style-override-8"> </span><span class="char-style-override-9">ல</span><span class="char-style-override-10">, </span><span class="char-style-override-7">व</span><span class="char-style-override-8"> </span><span class="char-style-override-9">வ</span><span class="char-style-override-12"></span></p>
<p class="Shlok para-style-override-7"><span class="char-style-override-7">स</span><span class="char-style-override-8"> </span><span class="char-style-override-9">ஸ</span><span class="char-style-override-13">(sa)</span><span class="char-style-override-10">, </span><span class="char-style-override-7">ष</span><span class="char-style-override-8"> </span><span class="char-style-override-9">ஷ</span><span class="char-style-override-13">(sha)</span><span class="char-style-override-10">, </span><span class="char-style-override-7">क्ष</span><span class="char-style-override-8"> </span><span class="char-style-override-9">க்ஷ</span><span class="char-style-override-13">(ksha)</span><span class="char-style-override-10">, </span><span class="char-style-override-7">ह</span><span class="char-style-override-8"> </span><span class="char-style-override-9">ஹ</span><span class="char-style-override-13">(ha)</span><span class="char-style-override-10">, </span><span class="char-style-override-7">श</span><span class="char-style-override-8"> </span><span class="char-style-override-9">ஶ</span><span class="char-style-override-13">(sa)</span><span class="char-style-override-10">, </span><span class="char-style-override-7">ज्ञ</span><span class="char-style-override-8"> </span><span class="char-style-override-9">க்ஞ</span><span class="char-style-override-13">(gna)</span><span class="char-style-override-10">, </span><span class="char-style-override-7">ऋ</span><span class="char-style-override-8"> </span><span class="char-style-override-9">ரு</span><span class="char-style-override-11">॒</span><span class="char-style-override-13">(</span><span class="char-style-override-16">r</span><span class="char-style-override-13">i)</span><span class="char-style-override-17"> </span></p>
<p class="Text"><span class="char-style-override-18">‘</span><span class="char-style-override-19">श</span><span class="char-style-override-18">’</span> என்ற எழுத்து <span class="char-style-override-20">‘</span><span class="char-style-override-21">ஶ</span><span class="char-style-override-20">’</span> என்று எழுத்துப்பெயர்ப்பு செய்யப்பட்டுள்ளது. இந்த <span class="char-style-override-20">‘</span><span class="char-style-override-21">ஶ</span><span class="char-style-override-20">’</span> என்னும் எழுத்து <span class="char-style-override-20">‘</span><span class="char-style-override-21">பிசகு</span><span class="char-style-override-20">’</span><span class="char-style-override-4">, </span><span class="char-style-override-20">‘</span><span class="char-style-override-21">கசடு</span><span class="char-style-override-20">’</span> என்னும் சொற்களில் வரும் <span class="char-style-override-20">‘</span><span class="char-style-override-21">ச</span><span class="char-style-override-20">’</span>வைப் போன்று ஒலிக்கும்.</p>
<p class="Text">சம்ஸ்கிருத—தமிழ் எழுத்துப்பெயர்ப்பில் <span class="char-style-override-5">(Transliteration)</span><span class="char-style-override-4"> </span>கொடுத்துள்ள எழுத்துக்கள் எழுத்துப்பெயர்ப்பில் மட்டும் பயன்படுத்தப்பட்டுள்ளன. மொழிபெயர்ப்பில் வழக்கத்திலுள்ள தமிழ் எழுத்துக்களே பயன்படுத்தப்பட்டுள்ளன. உதாரணமாக <span class="char-style-override-18">‘</span><span class="char-style-override-19">सुखं</span><span class="char-style-override-18">’</span> என்ற சொல் எழுத்துப்பெயர்ப்பில் <span class="char-style-override-20">‘</span><span class="char-style-override-21">ஸுக</span><span class="char-style-override-22">2</span><span class="char-style-override-21">ம்</span><span class="char-style-override-20">’</span> என்றும், மொழிபெயர்ப்பில் <span class="char-style-override-20">‘</span><span class="char-style-override-21">சுகம்</span><span class="char-style-override-20">’</span> என்றும் எழுதப்பட்டுள்ளது.</p>
<p class="Text">சம்ஸ்கிருதத்தில் உள்ள உயிரெழுத்தான <span class="char-style-override-18">‘</span><span class="char-style-override-19">ऋ</span><span class="char-style-override-18">’</span> என்பது உயிரெழுத்தாக வரும்பொழுது <span class="char-style-override-20">‘</span><span class="char-style-override-21">ரி</span><span class="char-style-override-20">’</span> என்றும், உயிர்மெய்யெழுத்தாக வரும்பொழுது <span class="char-style-override-20">‘</span><span class="char-style-override-21">ரு</span><span class="char-style-override-20">॒’</span> என்றும் உச்சரிக்கப்படுகிறது. <span class="char-style-override-21">(உ–ம்.:</span><span class="char-style-override-23">—</span><span class="char-style-override-21"> </span><span class="char-style-override-19">ऋषि</span><span class="char-style-override-21"> </span><span class="char-style-override-23">—</span><span class="char-style-override-21"> ரிஷி, </span><span class="char-style-override-19">कृत्वा</span><span class="char-style-override-21"> </span><span class="char-style-override-23">—</span><span class="char-style-override-21"> க்ரு</span><span class="char-style-override-20">॒</span><span class="char-style-override-21">த்வா)</span> இந்த <span class="char-style-override-20">‘</span><span class="char-style-override-21">ரு</span><span class="char-style-override-20">॒’</span> என்னும் எழுத்து <span class="char-style-override-20">‘</span><span class="char-style-override-21">எருது</span><span class="char-style-override-20">’</span><span class="char-style-override-21">, </span><span class="char-style-override-20">‘</span><span class="char-style-override-21">விருது</span><span class="char-style-override-20">’</span> என்னும் சொற்களில் வரும் <span class="char-style-override-20">‘</span><span class="char-style-override-21">ரு</span><span class="char-style-override-20">’</span>வைப் போன்று ஒலிக்கும்.</p>
<p class="Text"><span class="char-style-override-18">‘</span><span class="char-style-override-19">ञ</span><span class="char-style-override-18">’</span> என்ற எழுத்து <span class="char-style-override-5">‘</span><span class="char-style-override-4">ஞ</span><span class="char-style-override-5">’</span> என்றும், <span class="char-style-override-18">‘</span><span class="char-style-override-19">ज्ञ</span><span class="char-style-override-18">’</span> என்ற கூட்டெழுத்து <span class="char-style-override-5">‘</span><span class="char-style-override-4">க்ஞ</span><span class="char-style-override-5">’</span> என்றும் எழுத்துப்பெயர்ப்பு செய்யப்பட்டுள்ளன. <span class="char-style-override-18">‘</span><span class="char-style-override-19">ज्ञ</span><span class="char-style-override-18">’</span> என்ற எழுத்தில் துவங்கும் சொற்களில்லை.</p>
<p class="Text">ஒரு சொல்லிற்கு மேல் இருக்கின்ற புள்ளியானது <span class="char-style-override-5">‘</span><span class="char-style-override-4">ம்</span><span class="char-style-override-5">’</span> என்னும் எழுத்தைக் குறிக்கிறது. <span class="char-style-override-24">(உ–ம்.:</span><span class="char-style-override-25">—</span><span class="char-style-override-24"> </span><span class="char-style-override-26">‘</span><span class="char-style-override-27">सुखं</span><span class="char-style-override-26">’</span><span class="char-style-override-28"> </span><span class="char-style-override-25">—</span><span class="char-style-override-24"> ஸுகம்)</span><span class="char-style-override-4">.</span></p>
<p class="Text para-style-override-8">ஒரு சொல்லின் இறுதியில் மேலும் கீழும் வருகின்ற இரு புள்ளிகள் <span class="char-style-override-21">(</span><span class="char-style-override-20">:</span><span class="char-style-override-21">)</span> <span class="char-style-override-4">‘விஸர்கம்’</span> என்று அழைக்கப்படுகிறது. இதன் உச்சரிப்பு, இதற்கு முன் வரும் எழுத்தைப் பொறுத்து அமையும். உதாரணம் பின்வருமாறு:—</p>
<p class="Shlok para-style-override-9"><span class="char-style-override-29">भवन्तः</span><span class="char-style-override-30"> — ப</span><span class="char-style-override-31">4</span><span class="char-style-override-30">வந்த: — ப</span><span class="char-style-override-31">4</span><span class="char-style-override-30">வந்தஹ</span></p>
<p class="Shlok para-style-override-9"><span class="char-style-override-29">स्थितिः</span><span class="char-style-override-30"> — ஸ்தி</span><span class="char-style-override-31">2</span><span class="char-style-override-30">தி: — ஸ்தி</span><span class="char-style-override-31">2</span><span class="char-style-override-30">திஹி</span></p>
<p class="Shlok para-style-override-9"><span class="char-style-override-29">प्रभुः</span><span class="char-style-override-30"> — ப்ரபு</span><span class="char-style-override-31">4</span><span class="char-style-override-30">: — ப்ரபு</span><span class="char-style-override-31">4</span><span class="char-style-override-30">ஹு</span></p>
<p class="Shlok para-style-override-9"><span class="char-style-override-29">गुणौः</span><span class="char-style-override-30"> — கு</span><span class="char-style-override-31">3</span><span class="char-style-override-30">ணை: — கு</span><span class="char-style-override-31">3</span><span class="char-style-override-30">ணைஹி</span></p>
<p class="Shlok para-style-override-10"><span class="char-style-override-29">भ्रुवोः</span><span class="char-style-override-30"> — ப்</span><span class="char-style-override-31">4</span><span class="char-style-override-30">ருவோ: — ப்</span><span class="char-style-override-31">4</span><span class="char-style-override-30">ருவோஹோ</span><span class="char-style-override-32"></span></p>
<p class="Text para-style-override-11">சம்ஸ்கிருதச் சுலோகங்களில் சில இடங்களில் <span class="char-style-override-18">‘</span><span class="char-style-override-33">ऽ</span><span class="char-style-override-18">’</span> அல்லது <span class="char-style-override-18">‘</span><span class="char-style-override-33">ऽऽ</span><span class="char-style-override-18">’</span> என்னும் குறியீடுகளைக் காணலாம். இதற்கு <span class="char-style-override-20">‘</span><span class="char-style-override-21">அவக்</span><span class="char-style-override-22">3</span><span class="char-style-override-21">ரஹம்</span><span class="char-style-override-20">’</span> என்று பெயர். இந்த இடங்களில் முறையே <span class="char-style-override-20">‘</span><span class="char-style-override-21">அ</span><span class="char-style-override-20">’</span><span class="char-style-override-21">, </span><span class="char-style-override-20">‘</span><span class="char-style-override-21">ஆ</span><span class="char-style-override-20">’</span> என்னும் எழுத்துக்கள் தொக்கி நிற்கின்றன என்று பொருள் கொள்க.<span class="char-style-override-34"></span></p>


<p class="Page-Break">॥ ஸ்ரீஹரி: ॥</p>
<p class="Heading" id="toc_marker-4">பகவான் உறையும் ஐந்து இடங்கள்</p>
<p class="Small-Head">(பத்மபுராணத்தை ஆதாரமாகக் கொண்ட கதைகள்)</p>
<p class="Sub-Heading" id="toc_marker-4-1">1. ஐம்பெரும் வேள்விகள்</p>
<p class="Text"><span class="char-style-override-4">மாமுனிவர் வியாசர் கூறினார்——</span> சீடர்களே! நான் உங்களுக்கு ஐந்து தருமநெறிகளைப் பற்றி விவரித்துக் கூறுகிறேன். அவற்றில் ஏதேனும் ஒன்றையாவது கடைப்பிடித்து, மனிதர் இம்மண்ணுலகில் புகழ் பெறுவது மட்டுமின்றி, பகவானுடைய பரமபதத்தையும் மோட்சத்தையும்கூட அடைய முடியும். (1) தாய்—தந்தையரைப் போற்றி வணங்குதல், (2) கணவனுக்குப் பணிவிடை செய்தல், (3) எல்லோரிடமும் சமத்துவ உணர்வு, (4) நண்பர்களுக்குத் துரோகம் செய்யாதிருத்தல், (5) பகவான் மகாவிஷ்ணுவை வழிபடுதல் ஆகிய இந்த ஐந்தும் ஐம்பெரும் வேள்விகளாகும்.</p>
<p class="Text para-style-override-8">அந்தணர்களே! முதலில் பெற்றோரை வழிபட்டு, அவர்களுக்குச் செய்யவேண்டிய பணிவிடைகளைச் செய்வதால் கிடைக்கும் பயன், இவ்வுலகில் நூற்றுக்கணக்கான யாகங்களும் தீர்த்தயாத்திரைகளும் செய்தாலும் கிடைக்காது. தந்தைதான் தருமம். தந்தையே சுவர்க்கம். தந்தையே தலைசிறந்த தவம். தந்தை மனநிறைவு பெற்றால், அனைத்து தேவர்களும் மனநிறைவு பெற்று மகிழ்ச்சியடைகிறார்கள். எந்த மகனுடைய பணிவிடையாலும் நற்குணங்களினாலும் தாயும் தந்தையும் மனநிறைவு பெறுகிறார்களோ, அந்த மகனுக்குத் தினந்தோறும் கங்கையில் நீராடிய புண்ணிய பலன் கிடைக்கின்றது. தாய், எல்லாப் புண்ணிய தீர்த்தங்களுக்கும் ஒப்பானவள். தந்தை அனைத்து தேவர்களின் வடிவானவர். ஆகவே, எல்லாவிதங்களிலும் முயற்சி செய்து தாய்—தந்தையரை வழிபட வேண்டும். தாய்—தந்தையரை வலம் வருவது ஏழு தீவுகள் கொண்ட இந்த உலகமனைத்தையும் வலம் வந்ததற்கு ஒப்பாகும். தாய்—தந்தையரை வணங்கும்பொழுது எவனுடைய கைகளும் நெற்றியும் முழங்கால்களும் தரையில் படுகின்றனவோ, அவன் சுகங்களைத் தரும் விண்ணுலகத்தை அடைகிறான்.<span class="char-style-override-6">‡</span> தாய்—தந்தையரின் கால்தூசு மகனுடைய நெற்றியிலும் உடலிலும் பட்டுக் கொண்டிருக்கும் வரையில், அவன் தூய்மையானவனாக இருக்கிறான். தாய்—தந்தையரின் சரண கமலங்களில் பட்ட நீரைப் பருகும் மகனுடைய கோடிக்கணக்கான பிறப்புகளில் ஏற்பட்ட பாவங்கள் நசித்துவிடுகின்றன. அவன் உலகத்தில் பாராட்டுதற்கு உரியவன் ஆகிறான். தாய்—தந்தையரின் உத்தரவுகளை மீறுகின்ற தாழ்ந்த குணமுள்ள மனிதன், ஊழிக்காலம் வரையில் நரகத்தில் உழல்கிறான். நோயாளியான, முதுமை அடைந்த, வாழ்க்கைக்குத் தேவையான பொருளில்லாத, குருடரான, செவிடரான தந்தையைத் தவிக்கவிட்டுச் சென்றுவிடுகின்ற மகன் ரௌரவ நரகத்தை அடைகிறான்.<span class="char-style-override-6">§</span> அத்துடன் தீண்டத்தகாதவனாகவும் மிலேச்சனாகவும் சண்டாளனாகவும் பிறவி எடுக்க நேரிடுகிறது. பெற்றோரைக் காப்பாற்றாமையால் அவனுடைய எல்லாப் புண்ணியங்களும் அழிந்துவிடுகின்றன. தாய்—தந்தையரை வழிபடாத மகனுக்குத் தீர்த்தயாத்திரைகளினாலும், தெய்வங்களை ஆராதிப்பதாலும் கிடைக்கவேண்டிய நற்பலன் கிடைப்பதில்லை.</p>
<p class="Foot-Note"><span class="char-style-override-35">‡</span>  பித்ரோரர்சாத<span class="char-style-override-36">2</span> பத்யுஶ்ச</p>
<p class="Foot-Note">ஸம: (ஸாம்யம்) ஸர்வஜநேஷு ச ।</p>
<p class="Foot-Note">மித்ராத்<span class="char-style-override-36">3</span>ரோஹோ விஷ்ணு—</p>
<p class="Foot-Note para-style-override-8">ப<span class="char-style-override-36">4</span>க்திரேதே பஞ்ச மஹாமகா<span class="char-style-override-36">2</span>: ॥</p>
<p class="Foot-Note">ப்ராக் பித்ரோரர்சயா விப்ரா</p>
<p class="Foot-Note">யத்<span class="char-style-override-36">3</span>த<span class="char-style-override-36">4</span>ர்மம் ஸாத<span class="char-style-override-36">4</span>யேந்நர: ।</p>
<p class="Foot-Note">ந தத்க்ரதுஶதைரேவ</p>
<p class="Foot-Note para-style-override-8">தீர்த<span class="char-style-override-36">2</span>யாத்ராதி<span class="char-style-override-36">3</span>பி<span class="char-style-override-36">4</span>ர்பு<span class="char-style-override-36">4</span>வி ॥</p>
<p class="Foot-Note">பிதா த<span class="char-style-override-36">4</span>ர்ம: பிதா ஸ்வர்க<span class="char-style-override-36">3</span>:</p>
<p class="Foot-Note">பிதா ஹி பரமம் தப: ।</p>
<p class="Foot-Note">பிதரி ப்ரீதிமாபந்நே</p>
<p class="Foot-Note para-style-override-8">ப்ரீயந்தே ஸர்வதே<span class="char-style-override-36">3</span>வதா: ॥</p>
<p class="Foot-Note">பிதரோ யஸ்ய த்ரு॒ம்யந்தி</p>
<p class="Foot-Note">ஸேவயா ச கு<span class="char-style-override-36">3</span>ணேந ச ।</p>
<p class="Foot-Note">தஸ்ய பா<span class="char-style-override-36">4</span>கீ<span class="char-style-override-36">3</span>ரதீ<span class="char-style-override-36">2</span>ஸ்நாந—</p>
<p class="Foot-Note para-style-override-8">மஹந்யஹநி வர்ததே ॥</p>
<p class="Foot-Note">ஸர்வதீர்த<span class="char-style-override-36">2</span>மயீ மாதா</p>
<p class="Foot-Note">ஸர்வதே<span class="char-style-override-36">3</span>வமய: பிதா ।</p>
<p class="Foot-Note">மாதரம் பிதரம் தஸ்மாத்</p>
<p class="Foot-Note para-style-override-8">ஸர்வயத்நேந பூஜயேத் ॥</p>
<p class="Foot-Note">மாதரம் பிதரம் சைவ யஸ்து</p>
<p class="Foot-Note">குர்யாத் ப்ரத<span class="char-style-override-36">3</span>க்ஷிணம் ।</p>
<p class="Foot-Note">ப்ரத<span class="char-style-override-36">3</span>க்ஷிணீக்ரு॒தா தேந</p>
<p class="Foot-Note para-style-override-8">ஸப்தத்<span class="char-style-override-36">3</span>வீபா வஸுந்த<span class="char-style-override-36">4</span>ரா ॥</p>
<p class="Foot-Note">ஜாநுநீ ச கரௌ யஸ்ய</p>
<p class="Foot-Note">பித்ரோ: ப்ரணமத: ஶிர: ।</p>
<p class="Foot-Note">நிபதந்தி ப்ரு॒தி<span class="char-style-override-36">2</span>வ்யாம் ச</p>
<p class="Foot-Note">ஸோ<span class="char-style-override-37">ऽ</span>க்ஷயம் லப<span class="char-style-override-36">4</span>தே தி<span class="char-style-override-36">3</span>வம் ॥</p>
<p class="Foot-Note para-style-override-12">— பத்<span class="char-style-override-36">3</span>மபுராணம், ஸ்ரு॒ஷ்டிக<span class="char-style-override-36">2</span>ண்ட<span class="char-style-override-36">3</span>ம் 47/7—13</p>
<p class="Foot-Note"><span class="char-style-override-35">§</span>  ரோகி<span class="char-style-override-36">3</span>ணம் சாபி வ்ரு॒த்<span class="char-style-override-36">3</span>த<span class="char-style-override-36">4</span>ம்</p>
<p class="Foot-Note">ச பிதரம் வ்ரு॒த்திகர்ஶிதம் ।</p>
<p class="Foot-Note">விகலம் நேத்ரகர்ணாப்<span class="char-style-override-36">4</span>யாம்</p>
<p class="Foot-Note">த்யக்த்வா க<span class="char-style-override-36">3</span>ச்சே<span class="char-style-override-36">2</span>ச்ச ரௌரவம் ॥</p>
<p class="Foot-Note para-style-override-13">— பத்<span class="char-style-override-36">3</span>மபுராணம், ஸ்ரு॒ஷ்டிக<span class="char-style-override-36">2</span>ண்ட<span class="char-style-override-36">3</span>ம் 47/19</p>
<p class="Text">அந்தணர்களே! நான், உங்களுக்கு இது சம்பந்தமாக ஒரு பழைய வரலாற்றினைக் கூறுகிறேன், கவனமாகக் கேளுங்கள். இதைக் கேட்பதனால், இந்தப் பூவுலகில் ஒருபொழுதும் மதிமயக்கம் உங்களைச் சூழ்ந்து கொள்ளாது.</p>
<p class="Text">முன்பொரு காலத்தில் நடந்த விஷயம்—— நரோத்தமன் என்ற பெயருள்ள அந்தணன் ஒருவன் இருந்தான். அவன் தன்னுடைய பெற்றோரைப் புறக்கணித்துவிட்டுத் தீர்த்தயாத்திரைக்குப் புறப்பட்டான். எல்லாப் புனித ஸ்தலங்களையும் சுற்றி வந்த அந்த அந்தணனுடைய ஆடைகள் ஒவ்வொரு நாளும் எந்த ஆதாரமுமின்றி வானவெளியிலேயே உலர்ந்தன. இதனால் அவனுடைய மனத்தில் மிகவும் கர்வம் உண்டாயிற்று. ‘எனக்குச் சமமான புண்ணியாத்மாவும் புகழ் பெற்றவனும் வேறு யாரும் இருக்க முடியாது’ என்று அவன் நினைத்தான். </p>
<p class="Text para-style-override-8">ஒரு நாள் அவன், தன் முகத்தை உயர்த்தி, தன் பெருமையை வாய்விட்டுப் பறைசாற்றிக் கொண்டிருந்தபோது, ஒரு கொக்கு அவனுடைய வாயில் எச்சமிட்டுவிட்டது. அதனால் மிகுந்த சினம் கொண்ட அந்த அந்தணன் கொக்கைச் சபித்துவிட்டான். பாவம்! கொக்கு சாம்பலாகித் தரையில் விழுந்துவிட்டது. அந்த நொடியிலேயே அகங்காரம் அவனைக் கவ்விக் கொண்டுவிட்டது. அந்தப் பாவத்தின் காரணமாக, வானவெளியில் அவனது ஆடைகள் முன்புபோல எவ்வித ஆதாரமுமில்லாமல் நிற்கவில்லை. இதனால், அவனுக்கு மிகவும் துக்கம் உண்டாயிற்று. அப்பொழுது அசரீரி (வானவெளியில் ஒரு குரல்) எழும்பியது—— “அந்தணனே! நீ உடனே பரம தருமாத்மாவான <span class="char-style-override-6">‡</span>மூக சண்டாளனிடம் போ. அங்கு செல்வதனால் தருமம் பற்றிய உண்மையான அறிவு உனக்கு ஏற்படும்; நன்மை உண்டாகும்.”</p>
<p class="Foot-Note para-style-override-14"><span class="char-style-override-35">‡</span>  ‘மூக’ என்றால் ஊமை என்று பொருள். ஆனால், இவன் ஊமை இல்லை; அதிகம் பேசமாட்டான். ஆகவே, ‘மூக சண்டாளன்’ என்று அழைக்கப்பட்டான். அவன் பரமஞானியாக விளங்கினான்.</p>
<p class="Text">இந்த அசரீரியைக் கேட்ட பிராமணன், மூக சண்டாளனிடம் சென்றான். அங்கு சென்ற அந்தணன், சண்டாளன் தன் தாய்—தந்தையருக்குப் பலவிதங்களிலும் பணி செய்வதில் தன்னை ஈடுபடுத்திக் கொண்டிருப்பதைக் கண்டான். குளிர்காலத்தில் பெற்றோர் குளிப்பதற்காக வெந்நீர் கொண்டு வந்து தருவதையும், அவர்களுக்கு எண்ணெய் தேய்த்து விடுவதையும், அவர்கள் குளிர்காய்வதற்காகக் குமுட்டியில் நெருப்புத்தணல் போட்டு வைப்பதையும், அருகிலிருந்து உணவு பரிமாறுவதையும், அவர்கள் உணவு உட்கொண்ட பிறகு அவர்களுக்கு வெற்றிலை மடித்துத் தருவதையும், ஆடைகள் அணிவிப்பதையும் கண்டான். அவர்களுக்குச் சுவையான உணவையே அளித்து வந்ததையும், வசந்த காலத்தில் நறுமணம் கொண்ட மலர் மாலைகள் அணிவித்து மகிழ்வதையும் கவனித்தான். மூக சண்டாளன், தன் பெற்றோரின் சுகத்திற்காகவும் சௌக்கியத்திற்காகவும் எல்லாப் பொருட்களையும் சேகரித்துத் தந்து, பலவிதமான தேவைகளையும் பூர்த்தி செய்வான். கோடைகாலத்தில் விசிறியால் விசிறுவான். இவ்விதம் நாள்தோறும் அவர்களுக்குப் பணிவிடை செய்த பின்தான், அவன் உணவு உட்கொள்வான். தன் தாய்—தந்தையரின் கஷ்டங்களையும் களைப்பையும் போக்குவதே, அவனுடைய நியமமாக இருந்தது. இந்தப் புண்ணிய கர்மங்களின் பயனாக, அந்தச் சண்டாளனுடைய வீடு, தூண், சுவர் போன்ற ஆதாரங்களின் தேவையில்லாமலேயே வானவெளியில் மிதந்தபடி அமைந்திருந்தது. மூவுலகத்தின் தலைவரான பகவான் ஸ்ரீஹரி அவனுடைய வீட்டில் தேஜோமயமான பிராமண உருவில் வந்து தங்கி, பல லீலைகள் புரிந்துவந்தார். சத்திய வடிவமான பரமாத்மா, தன்னுடைய சத்தியமயமானதும் ஒளிபொருந்தியதுமான விக்ரகத்தின் மூலம் சண்டாளனின் இல்லமாகிய கோயிலின் அழகைப் பெருக்கினார்.</p>
<p class="Text">இதையெல்லாம் பார்த்த பிராமணன் நரோத்தமனுக்கு மிகவும் வியப்பு ஏற்பட்டது. அவன் சண்டாளனிடம், “நான், உலகமனைத்திற்கும் பயனளிக்கக்கூடிய சில கேள்விகளை உன்னிடம் கேட்கப் போகிறேன்; நீ என்னருகில் வா” என்றான்.</p>
<p class="Text"><span class="char-style-override-4">மூக சண்டாளன்——</span> “அந்தணரே! நான் இப்பொழுது என் பெற்றோர்களுக்குச் சேவை செய்து கொண்டிருக்கிறேன். ஆகவே, இப்பொழுது தங்களிடம் நான் எப்படி வருவேன்? அவர்களுக்குச் சேவை செய்துவிட்டுத் தங்கள் சொற்படி செய்கிறேன். அதுவரை என் வீட்டுவாசலிலேயே அமர்ந்திருங்கள். விரைவில் வந்து உங்களைக் கவனிக்கிறேன்.”</p>
<p class="Text">சண்டாளனுடைய இந்தப் பதிலைக் கேட்டதுமே அந்தணன் நரோத்தமன் மிகவும் வெகுண்டு, “என்னைப் போன்ற ஒரு பிராமணனுக்குப் பணி செய்வதைவிட, உனக்கு வேறு என்ன பெரிய வேலை?” என்று கேட்டுக் கொதித்தெழுந்தான்.</p>
<p class="Text"><span class="char-style-override-4">ஆனால் சண்டாளன் மிகவும் பணிவாகப் பதிலளித்தான்——</span> “ஐயா! தாங்கள் வீணாகக் கோபப்படுகிறீர்கள். நான் கொக்கு அல்லன். தங்களுடைய கோபம் கொக்கினிடம் மட்டும் செல்லுபடியாகும். மற்றவர்களை எதுவும் செய்யாது. இப்பொழுது தங்களுடைய ஆடைகள் வானவெளியில் உலருவதுமில்லை; தங்குவதுமில்லை. தாங்கள் அசரீரியின் குரலைக் கேட்டு, என்னிடம் வந்துள்ளீர்கள்; கொஞ்ச நேரம் தங்குங்கள். தங்களுடைய கேள்விகளுக்கு விடையளிக்க வருகிறேன். இல்லாவிடில் தாங்கள் இங்கு காத்திராமல் ஒரு பதிவிரதையான பெண்மணியிடம் செல்லுங்கள். பதிவிரதையான பெண்மணியைத் தரிசித்தால், தங்களுடைய விருப்பம் நிறைவேறும்.”</p>
<p class="Text"><span class="char-style-override-4">வியாச பகவான் மேலும் கூறினார்——</span> சண்டாளனுடைய வீட்டிலிருந்து பிராமண உருவம் கொண்ட விஷ்ணு பகவான் வெளிப்பட்டு வந்து அந்தணனை நோக்கி, “நீ என்னுடன் வா, நான் உன்னைக் கற்புக்கரசியைத் தரிசிக்க அழைத்துச் செல்கிறேன்” என்றார். இதைக் கேட்ட நரோத்தமனுடைய வியப்பு மேலும் அதிகரித்தது. அவன் அந்த அந்தணருடன் செல்ல இசைந்தான். வழியில் அவரிடம், “பெண்களும் வசிக்கும் இந்தச் சண்டாளனுடைய வீட்டில் ஏன் குடியிருக்கிறீர்கள்?” என்று கேட்டான்.</p>
<p class="Text"><span class="char-style-override-4">அந்தண வேடத்திலிருந்த பகவான்——</span> “அந்தணரே! இப்பொழுது உங்களுடைய உள்ளத்தில் தூய்மை இல்லை. பதிவிரதையான அப்பெண்மணியைத் தரிசித்த பிறகுதான் உங்களால் என்னைச் சரியாகப் புரிந்து கொள்ள முடியும்” என்று பதிலளித்தார்.</p>
<p class="Text"><span class="char-style-override-4">அந்தணன்——</span> “ஐயா! அந்தப் பதிவிரதை யார்? அவளுடைய சாஸ்திர அறிவு எவ்வளவு? நான் எதற்காக அவளிடம் செல்ல வேண்டும்? என்பதைக் கூறுங்கள்.” </p>
<p class="Text para-style-override-8"><span class="char-style-override-4">ஸ்ரீபகவான் கூறினார்——</span> அந்தணரே! நதிகளில் கங்கையும், பெண்களில் பதிவிரதையும், தேவர்களில் பகவான் ஸ்ரீவிஷ்ணுவும் சிறந்தவர்கள். எந்தப் பதிவிரதையான பெண்மணி தினமும் தன்னுடைய கணவருக்கு நலன் பயக்கும் முயற்சியிலேயே ஈடுபட்டிருக்கிறாளோ, அவள் தன் தந்தையின் குலம், கணவரின் குலம் இரண்டையும் நூறு தலைமுறைகள் கரையேற்றிவிடுகிறாள்.<span class="char-style-override-6">‡</span></p>
<p class="Foot-Note"><span class="char-style-override-35">‡</span>  பதிவ்ரதா ச யா நாரீ</p>
<p class="Foot-Note">பத்யுர்நித்யம் ஹிதே ரதா ।</p>
<p class="Foot-Note">குலத்<span class="char-style-override-36">3</span>வயஸ்ய புருஷா—</p>
<p class="Foot-Note">நுத்<span class="char-style-override-36">3</span>த<span class="char-style-override-36">4</span>ரேத்ஸா ஶதம் ஶதம் ॥</p>
<p class="Foot-Note para-style-override-13">— பத்<span class="char-style-override-36">3</span>மபுராணம், ஸ்ரு॒ஷ்டிக<span class="char-style-override-36">2</span>ண்ட<span class="char-style-override-36">3</span>ம் 47/51</p>
<p class="Text"><span class="char-style-override-4">அந்தணன்——</span> “உத்தமரே! எப்படிப்பட்ட பெண் பதிவிரதையாகக் கருதப்படுகிறாள்? அவளுடைய அடையாளங்கள் என்ன? நான் நன்கு புரிந்து கொள்ளும்படியாக விளக்குங்கள்.”</p>
<p class="Text para-style-override-8"><span class="char-style-override-4">ஸ்ரீபகவான்——</span> “எந்தப் பெண்மணி, தன் மகனிடம் செலுத்தும் அன்பைவிட நூறு மடங்கு அதிகமான சிநேக <span class="char-style-override-4">பா</span>வத்துடன் கணவனை ஆராதிக்கின்றாளோ, கணவரை அரசனுக்கு ஒப்பானவராக நினைத்து பயப்படுகிறாளோ, கணவரையே கடவுளுடைய உருவமாகக் கருதுகின்றாளோ, அவள் பதிவிரதை. எவள் குடும்ப வேலைகளில் வேலைக்காரியைப் போலவும், கணவருடன் கேளிக்கை புரிவதில் வேசியைப் போலவும் நடந்து கொள்கிறாளோ, எவள் ஆபத்துக் காலத்தில் கணவருக்கு நேர்மையான ஆலோசனை கூறுவதில் அமைச்சரைப் போல் விளங்குகிறாளோ, அந்தப் பெண் பதிவிரதை என்று கருதப்படுகிறாள். எவள், மனம், வாக்கு, சரீரம், செயல்கள் முதலியவற்றால் கணவருடைய உத்தரவை மீறாதவளாக இருக்கிறாளோ, கணவர் சாப்பிட்ட பிறகே தான் உணவு கொள்கிறாளோ, அப்படிப்பட்ட பெண்ணை பதிவிரதை என்று கருதவேண்டும். கணவர் படுத்து உறங்கும் படுக்கைகளைத் தூய்மையாக வைத்து, அவருக்குப் பணி செய்கின்றாளோ, கணவரிடம் பொறாமை கொள்வதில்லையோ, கஞ்சத்தனம் இல்லாமலும், தற்பெருமை இல்லாமலும் கணவரிடமிருந்து மரியாதை—அவமரியாதை எது கிடைத்தாலும் அதைச் சமமாக ஏற்றுக் கொள்கிறாளோ, அப்படிப்பட்ட பெண்மணியைப் பதிவிரதை என்றும், கற்புக்கரசி என்றும் சொல்கிறோம். பண்புள்ள பெண்மணி ஆடை—அலங்காரங்களுடன் விளங்கும் பிற ஆண்களைக் கண்டால், அவர்களைத் தன் அண்ணன்—தம்பிகளாகவோ, தந்தையாகவோ அல்லது மகனாகவோதான் கருதுவாள். அவளும் பதிவிரதை.<span class="char-style-override-6">‡</span> பிராமணோத்தமரே! நீங்கள் அந்தப் பதிவிரதையிடம் சென்று, உங்களுடைய மனத்திலுள்ளதைச் சொல்லுங்கள். அவளுடைய பெயர் சுபா; அழகான இளம்பெண். அவள் தயை நிறைந்தவள்; மிகவும் புகழ் பெற்றவள். நீங்கள் அவளிடம் சென்று, உங்களுக்கு நன்மையானதைப் பற்றிக் கேட்டுத் தெரிந்து கொள்ளுங்கள்.”</p>
<p class="Foot-Note"><span class="char-style-override-35">‡</span>  புத்ராச்ச<span class="char-style-override-36">2</span>தகு<span class="char-style-override-36">3</span>ணம் ஸ்நேஹாத்<span class="char-style-override-36">3</span>—</p>
<p class="Foot-Note">ராஜாநம் ச ப<span class="char-style-override-36">4</span>யாத<span class="char-style-override-36">3</span>த<span class="char-style-override-36">2</span> ।</p>
<p class="Foot-Note">ஆராத<span class="char-style-override-36">4</span>யேத் பதிம் ஶௌரிம்</p>
<p class="Foot-Note para-style-override-8">யா பஶ்யேத் ஸா பதிவ்ரதா ॥</p>
<p class="Foot-Note">கார்யே தா<span class="char-style-override-36">3</span>ஸீ ரதௌ வேஶ்யா</p>
<p class="Foot-Note">போ<span class="char-style-override-36">4</span>ஜநே ஜநநீஸமா ।</p>
<p class="Foot-Note">விபத்ஸு மந்த்ரிணீ ப<span class="char-style-override-36">4</span>ர்து:</p>
<p class="Foot-Note para-style-override-8">ஸா ச பா<span class="char-style-override-36">4</span>ர்யா பதிவ்ரதா ॥</p>
<p class="Foot-Note">ப<span class="char-style-override-36">4</span>ர்துராக்ஞாம் ந லங்கே<span class="char-style-override-36">4</span>த்<span class="char-style-override-36">3</span>யா</p>
<p class="Foot-Note">மநோவாக்காயகர்மபி<span class="char-style-override-36">4</span>: ।</p>
<p class="Foot-Note">பு<span class="char-style-override-36">4</span>க்தே பதௌ ஸதா<span class="char-style-override-36">3</span>சாத்தி</p>
<p class="Foot-Note para-style-override-8">ஸா ச பா<span class="char-style-override-36">4</span>ர்யா பதிவ்ரதா ॥</p>
<p class="Foot-Note">யஸ்யாம் யஸ்யாம்து ஶய்யாயாம்</p>
<p class="Foot-Note">பதிஸ்ஸ்வபிதி யத்நத: ।</p>
<p class="Foot-Note">தத்ர தத்ர ச ஸா ப<span class="char-style-override-36">4</span>ர்துரர்—</p>
<p class="Foot-Note para-style-override-8">சாம் கரோதி நித்யஶ: ॥</p>
<p class="Foot-Note">நைவ மத்ஸரதாம் யாதி</p>
<p class="Foot-Note">ந கார்பண்யம் ந மாநிநீ ।</p>
<p class="Foot-Note">மாநே<span class="char-style-override-37">ऽ</span>மாநே ஸமாநத்வம்</p>
<p class="Foot-Note para-style-override-8">யா பஶ்யேத் ஸா பதிவ்ரதா ॥</p>
<p class="Foot-Note">ஸுவேஷம் யா நரம் த்<span class="char-style-override-36">3</span>ரு॒ஷ்ட்வா</p>
<p class="Foot-Note">ப்<span class="char-style-override-36">4</span>ராதரம் பிதரம் ஸுதம் ।</p>
<p class="Foot-Note">மந்யதே ச பரம் ஸாத்<span class="char-style-override-36">4</span>வீ</p>
<p class="Foot-Note">ஸா ச பா<span class="char-style-override-36">4</span>ர்யா பதிவ்ரதா ॥</p>
<p class="Foot-Note para-style-override-13">— பத்<span class="char-style-override-36">3</span>மபுராணம், ஸ்ரு॒ஷ்டிக<span class="char-style-override-36">2</span>ண்ட<span class="char-style-override-36">3</span>ம் 47/55—60</p>
<p class="Text"><span class="char-style-override-4">வியாச பகவான் கூறுகிறார்——</span> இவ்விதம் சொல்லிவிட்டு, பிராமண உருவத்தில் இருந்த பகவான் விஷ்ணு மறைந்துவிட்டார். அவர் மறைந்துவிட்டதைக் கண்டு நரோத்தமனுக்கு மிகவும் வியப்பு ஏற்பட்டது. அங்கிருந்து அவன் பதிவிரதையின் வீட்டிற்குச் சென்று, அவளைப் பற்றி விசாரித்தான். அதிதியின் குரலைக் கேட்ட அந்தப் பதிவிரதைப் பெண்மணி வேகமாக வீட்டிலிருந்து வந்தாள். அந்தணர் ஒருவர் வந்திருப்பதைப் பார்த்து வாசற்படியிலேயே நின்று கொண்டாள். பிராமணன், அவளைப் பார்த்து மிகுந்த மகிழ்ச்சியுடன் கூறினான்—— “தேவி! நீங்கள் எதைக் கண்டீர்களோ, எவ்வாறு புரிந்து கொண்டீர்களோ, அவற்றின் அடிப்படையில் தாங்களே ஆலோசித்து, எனக்குப் பிரியமானதையும் நன்மையானதையும் சொல்லுங்கள்.”</p>
<p class="Text"><span class="char-style-override-4">பதிவிரதை கூறினாள்——</span> “பிராமணரே! இப்பொழுது நான் கணவருக்குச் சேவை செய்ய வேண்டிய நேரம். எனக்கு ஓய்வில்லை. ஆகவே, தங்களுடைய வேலையைப் பிறகு கவனிக்கிறேன். இப்பொழுது என்னுடைய விருந்துபசாரத்தை ஏற்றுக் கொள்ளுங்கள்.”</p>
<p class="Text"><span class="char-style-override-4">அந்தணன் கூறினான்——</span> “மங்களமானவரே! இப்பொழுது எனக்குப் பசியோ, தாகமோ, களைப்போ இல்லை. நான் கேட்கும் கேள்விகளுக்கு விடை சொல்லுங்கள். இல்லாவிடில், உங்களுக்குச் சாபம் கொடுத்துவிடுவேன்.”</p>
<p class="Text"><span class="char-style-override-4">பதிவிரதை——</span> “அந்தணரே! நான் கொக்கு அல்லள். தாங்கள் தர்ம துலாதாரனிடம் செல்லுங்கள். அவரிடமே தங்களுக்கு நன்மை பயக்கக்கூடியதைக் கேளுங்கள்” என்றாள்.</p>
<p class="Text">இவ்விதம் சொல்லிவிட்டு, அந்த மகாபாக்கியவதியான பதிவிரதை வீட்டினுள் சென்றுவிட்டாள். அப்பொழுது அந்தணன், சண்டாளனுடைய வீட்டில் கண்டதுபோல் அங்கும் பிராமண உருவத்திலிருக்கும் பகவானைப் பார்த்து மிகவும் வியப்படைந்தான். பிறகு ஏதோ யோசித்துக் கொண்டே அவர் அருகில் சென்றான். வீட்டிற்குள் சென்றதும் அவன் மகிழ்ச்சியுடன் விளங்கும் பிராமண உருவத்திலிருக்கும் பகவானையும், அந்தப் பதிவிரதைப் பெண்ணையும் தரிசித்தான். பகவானைப் பார்த்து நரோத்தமன் கேட்டான்—— “ஐயா! வேறு இடத்தில் நடந்த நிகழ்ச்சியை, இந்தப் பதிவிரதையான தேவியும் கூறினாள். சண்டாளனும் முன்பு அப்படித்தான் கூறினான். இவர்கள் அந்த நிகழ்ச்சியை எப்படி அறிந்தார்கள்? எனக்கு மிகவும் வியப்பாக இருக்கிறது. இதைவிட அதிக ஆச்சரியமான விஷயம் வேறு ஏதாவது இருக்க முடியுமா?”</p>
<p class="Text"><span class="char-style-override-4">ஸ்ரீபகவான் கூறினார்——</span> “ஐயா! மகாத்மாக்கள் தாம் செய்த மிகுந்த புண்ணியத்தாலும், நன்னடத்தையின் சக்தியினாலும் எல்லாக் காரணங்களையும் அறிந்து கொள்கிறார்கள். அதைக் கண்டு தங்களுக்கு ஆச்சரியம் உண்டாகிறது. முனிவரே! இப்பொழுது அந்தப் பதிவிரதை உங்களிடம் என்ன கூறினாள்?”</p>
<p class="Text"><span class="char-style-override-4">அந்தணன்——</span> “அவள், என்னைத் தரும துலாதாரனிடம் சென்று கேள்வி கேட்கும்படி அறிவுரை கூறினாள்.”</p>
<p class="Text"><span class="char-style-override-4">ஸ்ரீபகவான் கூறினார்——</span> “சிறந்த முனிவரே! வாரும். நான், உங்களை அவனிடம் அழைத்துச் செல்கிறேன்.” இவ்விதம் கூறிக் கொண்டே பகவான் நடந்து செல்ல ஆரம்பித்ததும் பிராமணன், “துலாதாரன் எங்கிருக்கிறான்?” என்று கேட்டான்.</p>
<p class="Text"><span class="char-style-override-4">ஸ்ரீபகவான் கூறினார்——</span> “பலவிதமான பொருள்கள் விற்கப்படுகின்ற, ஏராளமான மக்கள் கூடுகின்ற ஒரு கடைத்தெருவில், வைசியன் துலாதாரன் இங்குமங்கும் பொருள்களை வாங்குவதும் விற்பதுமாக இருப்பான். அவன் ஒருபொழுதும் மனத்தாலோ, வாக்காலோ, செயலினாலோ யாருக்கும் எவ்விதத் தீங்கும் செய்யவில்லை. அவன் பொய் பேசியதில்லை. எந்தவிதமான தீய செயலையும் செய்ததில்லை. அவன் எல்லோருக்கும் நன்மை செய்வதிலேயே ஈடுபட்டிருக்கிறான். எல்லோரிடமும் சமத்துவ உணர்வு கொண்டவன். மண்கட்டி, கல், தங்கம் மூன்றையும் சமமாக நினைப்பவன். ஜவ்வரிசி, உப்பு, எண்ணெய், நெய், தானியக்குவியல் மற்றும் எந்தப் பொருளானாலும் மக்கள் அவனுடைய பேச்சை நம்பிக் கொடுக்கல்—வாங்கல் செய்வார்கள். உயிர் போகும் நிலை வந்தாலும் அவன் உண்மை பேசுவதை விடமாட்டான். ஒருபொழுதும் பொய் பேசமாட்டான். ஆகவே, அவன் ‘தரும துலாதாரன்’ என்று அழைக்கப்படுகிறான்.”</p>
<p class="Text">பகவான் இவ்விதம் கூறியதும், அந்தணன் பலவிதமான பொருட்களை விற்றுக் கொண்டிருந்த துலாதாரனைப் பார்த்தான். அவன் விற்க வேண்டிய பொருட்களைப் பற்றிப் பேசிக் கொண்டிருந்தான். நிறைய ஆடவர்களும் பெண்களும் அவனைச் சூழ்ந்து நின்று கொண்டிருந்தனர். அந்தணனைப் பார்த்ததும் துலாதாரன் இனிமையான குரலில், “பிராமணரே! தாங்கள் இங்கு ஏன் வந்திருக்கிறீர்கள்?” என்று கேட்டான்.</p>
<p class="Text"><span class="char-style-override-4">அந்தணன்——</span> “எனக்கு ஏதேனும் தருமோபதேசம் செய். அதற்காகவே நான் உன்னிடம் வந்திருக்கிறேன்.”</p>
<p class="Text"><span class="char-style-override-4">துலாதாரன்——</span> “அந்தணரே! மக்கள், என்னைச் சூழ்ந்து கொண்டிருக்கும் வரையில், நான் வணிக சிந்தனையின்றி இருக்க முடியாது. இங்கு நாள் முழுவதும் இதே நிலைதான் இருக்கும். ஆகவே தாங்கள், நான் சொல்வதை ஏற்றுக் கொண்டு தருமாகரன் என்பவரிடம் செல்லுங்கள். கொக்கு இறந்ததனால் ஏற்பட்ட குற்றம், வானவெளியில் ஆடை உலர்ந்த ரகசியம் எல்லாம் அதன்பின் உங்களுக்கும் விளங்கும். தருமாகரனுடைய பெயர் ‘அத்ரோஹகர்’. அவர் மிகவும் நல்லவர். அவரிடம் செல்லுங்கள். அவருடைய உபதேசங்களினால் தங்களுடைய விருப்பங்கள் நிறைவேறும்.”</p>
<p class="Text">இவ்விதம் கூறிவிட்டு துலாதாரன் பணம் வாங்குவதிலும், பொருள்களை விற்பதிலும் ஈடுபட்டு விட்டான். அப்பொழுது பிராமண உருவத்திலிருந்த பகவானிடம்—— “ஐயா! துலாதாரன் கூறியபடி நான் நல்லோரான அத்ரோஹகரிடம் செல்ல விரும்புகிறேன். ஆனால், அவருடைய வீடு இருக்கும் இடம் எனக்கு தெரியாது” என்றான், அந்தணன்.</p>
<p class="Text"><span class="char-style-override-4">பகவான்——</span> “வாருங்கள்! நான், உங்களுடன் அவருடைய வீட்டிற்கு வருகிறேன்.”</p>
<p class="Text">அதன் பிறகு வழியில் சென்று கொண்டே அந்தணன் பகவானிடம் கேட்டான்—— “ஐயா! துலாதாரன் தேவர்களுக்கோ, ரிஷிகளுக்கோ, பித்ருக்களுக்கோ தர்ப்பணம் செய்வதில்லை. இருந்தபோதும் வேறு இடத்தில் நடந்த என்னுடைய நிகழ்ச்சிகளை அவனால் எப்படி அறிய முடிந்தது? இதனால் எனக்கு மிகவும் வியப்பு ஏற்படுகின்றது. இதற்கான எல்லாக் காரணங்களையும் நீங்கள் கூறுங்கள்.”</p>
<p class="Text para-style-override-8"><span class="char-style-override-4">பகவான்——</span> “பிராமணரே! அவன் சத்திய பலத்தினாலும், சமத்துவ உணர்வினாலும் மூவுலகத்தின் மீதும் வெற்றி கொண்டிருக்கிறான். ஆகவே பித்ருக்கள், தேவர்கள், முனிவர்கள் அனைவரும் அவனிடம் திருப்தி அடைந்துள்ளார்கள். தருமாத்மாவான துலாதாரன் மேலே குறிப்பிட்ட குணங்களின் காரணமாக இறந்தகாலம், எதிர்காலம் யாவற்றையும் அறிவான். சத்தியத்தைவிடச் சிறந்த தருமமோ, பொய்யைவிட வேறொரு பாவமோ கிடையாது.<span class="char-style-override-6">‡</span> எந்த மனிதன் பாவமற்றவனாகவும் சமபாவத்துடனும் இருக்கின்றானோ, எவனுடைய மனம் விரோதிகள், நண்பர்கள், உதாஸீனர்கள் ஆகிய எல்லோரையும் சமமாக நினைக்கின்றதோ, அவனுடைய எல்லாப் பாவங்களும் நசிந்துவிடுகின்றன. அவன், பகவான் ஸ்ரீவிஷ்ணுவுடன் ஐக்கியமாகி விடுகிறான் (ஸாயுஜ்யம் அடைகிறான்). உண்மையில் சமத்துவ உணர்வுதான் தருமம். சமமாகப் பாவிப்பதுதான் மேலான தவம். எவனுடைய உள்ளத்தில் சமத்துவ உணர்வு எப்பொழுதும் நிலைத்திருக்கின்றதோ, அவனே எல்லா உலகங்களிலும் சிறந்தவன்; யோகிகளில் ஒருவனாக எண்ணக்கூடியவன்; பேராசையற்றவன். இவ்விதம் எல்லாவிதங்களிலும் சமத்துவ உணர்வுடன் நடந்து கொள்பவன், தன்னுடைய பல தலைமுறைகளைக் கரையேற்றிவிடுகிறான். அந்த மனிதனிடம் உண்மை, புலனடக்கம், மனக்கட்டுப்பாடு, தைரியம், ஸ்திரத்தன்மை, பேராசையின்மை, சோம்பலின்மை ஆகிய எல்லா குணங்களும் நிலைத்திருக்கும். சமத்துவ உணர்வின் மகிமையால் தருமம் தெரிந்த மனிதன், தேவலோகம், மனித உலகம் — இவற்றில் நடைபெறும் செய்திகள் அனைத்தையும் அறிந்து கொள்கிறான். அவனுடைய இதயத்தில் பகவான் விஷ்ணு வீற்றிருக்கிறார். சத்தியம், எளிமை முதலிய பண்புகளில் அவனுக்கு இணையானவன், இந்த உலகில் வேறு எங்கும் இல்லை. அவன் தருமத்தின் கண்கண்ட உருவமாகத் திகழ்கிறான். அவனே இந்த உலகத்தை நிலைத்திருக்கச் செய்கிறான்.”</p>
<p class="Foot-Note"><span class="char-style-override-35">‡</span>  ஸத்யேந ஸமபா<span class="char-style-override-36">4</span>வேந</p>
<p class="Foot-Note">ஜிதம் தேந ஜக<span class="char-style-override-36">3</span>த்த்ரயம் ।</p>
<p class="Foot-Note">தேநாத்ரு॒ப்யந்த பிதரோ</p>
<p class="Foot-Note para-style-override-8">தே<span class="char-style-override-36">3</span>வா முநிக<span class="char-style-override-36">3</span>ணை: ஸஹ ॥</p>
<p class="Foot-Note">பூ<span class="char-style-override-36">4</span>தப<span class="char-style-override-36">4</span>வ்யப்ரவ்ரு॒த்தம் ச</p>
<p class="Foot-Note">தேந ஜாநாதி தா<span class="char-style-override-36">4</span>ர்மிக: ।</p>
<p class="Foot-Note">நாஸ்தி ஸத்யாத்பரோ த<span class="char-style-override-36">4</span>ர்மோ</p>
<p class="Foot-Note">நாந்ருதாத்பாதகம் பரம் ॥</p>
<p class="Foot-Note para-style-override-13">— பத்<span class="char-style-override-36">3</span>மபுராணம், ஸ்ரு॒ஷ்டிக<span class="char-style-override-36">2</span>ண்ட<span class="char-style-override-36">3</span>ம் 47/92—93</p>
<p class="Text"><span class="char-style-override-4">அந்தணன்——</span> “பெரியவரே! தங்களுடைய கிருபையினால் எனக்குத் துலாதாரன் சர்வக்ஞன் (எல்லாம் அறிந்தவன்) ஆன காரணம் தெரிந்துவிட்டது. இப்பொழுது அத்ரோஹகருடைய வரலாற்றைச் சொல்லுங்கள்.” </p>
<p class="Text"><span class="char-style-override-4">பகவான்——</span> அந்தணரே! பழைய காலத்தில் ஒரு ராஜகுமாரனுடைய மனைவி மிகவும் அழகுள்ளவளாகவும் இளமையுடனும் இருந்தாள். அவள் நல்ல குலத்தில் பிறந்தவள். அவள் மன்மதனுடைய மனைவி ரதியைப் போலவும், இந்திரனுடைய மனைவி இந்திராணியைப் போலவும் மிகவும் வசீகரமாக இருந்தாள். அரசகுமாரர், அவளைத் தன் உயிருக்குச் சமமாக நேசித்தார். அழகுமிக்க அப்பெண்மணியின் பெயரும் சுந்தரி. ராஜகுமாரர் அரச வேலையாகத் திடீரென்று வெளியூர் செல்ல நேரிட்டது. ‘என் உயிரைவிட அதிகமாக நேசிக்கும் என்னுடைய மனைவியை, எந்த இடத்தில் நான் விட்டுச் சென்றால், அவளுக்கும் அவளுடைய கற்புக்கும் நிச்சயமான பாதுகாப்பு இருக்கும்’ என்று, அவர் தன் மனத்திற்குள்ளேயே யோசித்தார். இந்த விஷயம் பற்றி நன்கு யோசித்து திடீரென்று அத்ரோஹகருடைய வீட்டிற்கு வந்து, தன்னுடைய மனைவிக்குப் பாதுகாப்பளிப்பது பற்றிக் கேட்டார். அவருடைய பேச்சைக் கேட்ட அத்ரோஹகருக்கு மிகவும் வியப்பு ஏற்பட்டது. அத்ரோஹகர் கூறினார்—— “ஐயா! நான், தங்களுடைய தந்தையோ, சகோதரனோ இல்லை; தங்களுடைய சொந்தக்காரனும் இல்லை; தங்களுடைய மனைவியின் உறவினனும் இல்லை; மேலும், தங்களுடைய நண்பர்களில் ஒருவனுமில்லை. இந்த நிலையில் தாங்கள், இவளை என் வீட்டில் விட்டு வைப்பதனால் எப்படிக் கவலையற்று இருக்க முடியும்?”</p>
<p class="Text"><span class="char-style-override-4">இளவரசர் கூறினார்——</span> “மகாத்மாவே! இந்த உலகத்தில் தங்களுக்குச் சமமாகத் தருமத்தை அறிந்தவரும், புலன்களின் மீது வெற்றி கொண்டவரும் வேறு எவருமில்லை.”</p>
<p class="Text">இதைக் கேட்டு அத்ரோஹகர், அந்த அறிவாளியான அரசகுமாரரிடம் கூறினார்—— “சகோதரா! பிறகு என் மீது குற்றம் சொல்லக் கூடாது. மூவுலகத்தையும் மயக்கும் இப்பெண்மணியை எந்த மனிதனால் பாதுகாப்பாக வைத்து காப்பாற்ற முடியும்?”</p>
<p class="Text"><span class="char-style-override-4">அரசகுமாரர்——</span> “இதையெல்லாம் நன்கு யோசித்த பிறகுதான் நான், தங்களிடம் வந்திருக்கிறேன். இவள் தங்களுடைய வீட்டிலேயே இருக்கட்டும். நான் சென்று வருகிறேன்.”</p>
<p class="Text">அரசகுமாரர் இவ்விதம் சொன்ன பிறகும் அவர் கூறினார்—— “சகோதரா! இந்த நகரத்தில் அநேக விடபுருஷர்கள் (பெண்ணாசை கொண்ட மனிதர்கள்) இருக்கிறார்கள். இங்குள்ள மகளிரின் கற்புக்கு எப்படிப் பாதுகாப்புத் தரமுடியும்?” இதைக் கேட்ட இளவரசர் மறுபடியும் கூறினார்—— “எப்படியாயினும் சரி, நீங்கள் பாதுகாப்பளிக்க வேண்டும். நான் சொல்கிறேன்.”</p>
<p class="Text">இல்லறத்தவரான அத்ரோஹகர் தருமசங்கடத்தில் ஆழ்ந்தார். பிறகு அவர்—— “ஐயா! நான் தகுதியானது என்றும், நன்மை பயக்கும் என்றும் நினைத்து, இவளுடன் எப்பொழுதும் தகுதியற்ற முறையிலேயே நடந்து கொள்வேன். அப்பொழுதுதான் இவள் என் வீட்டில் பாதுகாப்பாக இருக்க முடியும். இல்லாவிடில் பாதுகாக்க முடியாத இந்தப் பொருளின் பாதுகாப்புக்காக, தாங்களே அனுகூலமானதும் பிரியமானதுமான உபாயத்தைக் கூறுங்கள். இவள் என்னுடைய படுக்கையிலேயே என்னுடைய மனைவியுடன் ஒரு பக்கத்தில் படுக்க வேண்டியிருக்கும். அப்படி இருந்தபோதிலும் தாங்கள், இவளை உங்கள் மனைவியாகவே நினைப்பீர்களானால், இவள் இங்கு இருக்கலாம்; இல்லாவிடில் இவள் இங்கிருந்து போய்விடட்டும்.”</p>
<p class="Text">இதைக் கேட்டு இளவரசர் சிறிதுநேரம் யோசித்துவிட்டுக் கூறினார்—— “ஐயா! நான், தாங்கள் சொன்னதை ஏற்றுக் கொள்கிறேன். தங்களுக்கு எது அனுகூலமானதாகத் தோன்றுகிறதோ, அப்படியே செய்யுங்கள்.” இவ்விதம் கூறிவிட்டு அரசகுமாரர், தன்னுடைய மனைவியிடம் கூறினார்—— “சுந்தரி! நீ, இவர் சொல்கிறபடியே செய். உன்மீது ஒரு குற்றமும் ஏற்படாது. இது என் கட்டளை.”</p>
<p class="Text">இவ்விதம் கூறிவிட்டு அவர், தன்னுடைய தந்தையான அரசரின் உத்தரவின்படி, போகவேண்டிய இடத்திற்குச் சென்றுவிட்டார். அதற்குப் பிறகு இரவில் அத்ரோஹகர், தான் கூறியபடியே செய்தார். அந்த தருமாத்மா தினந்தோறும் இரண்டு பெண்களுக்கும் நடுவிலேயே படுத்துக் கொண்டு தூங்கினார். இருந்தபோதிலும் அவர், தன்னுடைய மனைவி விஷயத்திலும், அன்னியப் பெண்மணி விஷயத்திலும் தருமம் தவறாமல் இருந்தார். தன் மனைவியின் ஸ்பரிசத்தினால் மட்டுமே அவருக்கு இன்பம் துய்க்கும் ஆசை தோன்றும். மறுபக்கம் இருந்த அரசகுமாரருடைய மனைவியின் மார்பகங்கள் கூட அடிக்கடி அவருடைய முதுகில் படும். ஆனாலும், அவருடைய மனத்தில் ஒரு மகனுக்குத் தன் தாயிடம் ஏற்படும் உணர்வே ஏற்படும். அவர் தினந்தோறும் அவளிடம் தாய் போன்ற உணர்வுடனேயே உறுதியாக இருந்தார். சிறிதுசிறிதாக அவருடைய உள்ளத்திலிருந்து உடலுறவு ஆசை முற்றிலுமாகவே நீங்கிவிட்டது. இவ்விதம் ஆறுமாதம் கழிந்த பிறகு இளவரசியினுடைய கணவர், அத்ரோஹகருடைய நகரத்திற்கு வந்தார். அவர், மக்களிடம் அத்ரோஹகருக்கும் தன்னுடைய மனைவிக்கும் உள்ள உறவு விஷயமாகக் கேட்டார். மக்கள், தங்கள் தங்களுடைய மனோபாவத்திற்கேற்றபடி பதிலளித்தார்கள். சிலர், அவருடைய ஏற்பாட்டை மிகவும் உத்தமமானது என்றார்கள். சில வாலிபர்கள் வியப்படைந்தார்கள். இன்னும் சிலர்—— “சகோதரா! நீ, உன் மனைவியை அவனிடம் ஒப்படைத்து விட்டாய். அவன் அவளுடனேயே படுத்துக் கொள்கிறான். ஆண்—பெண் நெருக்கம் ஏற்பட்டால், இருவருடைய மனமும் எப்படி அமைதியாக இருக்க முடியும்?” என்று கேட்டார்கள். </p>
<p class="Text">அத்ரோஹகர் அறவழியிலிருந்து வழுவாத தன் அறத்தின் வலிமையால், மக்களுடைய தரம் தாழ்ந்ததும் வெறுக்கத்தக்கதுமான பேச்சுக்களை அறிந்து கொண்டார். அப்பொழுது அவருடைய மனத்தில் மக்களுடைய நிந்தனை பேச்சுக்களிலிருந்து விடுபடவேண்டும் என்ற மங்களமான உறுதி தோன்றியது. அவர், தானே விறகுகளைச் சேகரித்து, ஒரு பெரிய சிதை தயாரித்தார். அதில் நெருப்பு மூட்டினார். சிதை கொழுந்துவிட்டு எரியத் தொடங்கியது. அதே நேரத்தில் பராக்கிரமசாலியான இளவரசர், அத்ரோஹகருடைய வீட்டை அடைந்தார். அங்கு அவர் தன் மனைவி, அத்ரோஹகர் இருவரையும் பார்த்தார். அவருடைய மனைவியின் முகம் மகிழ்ச்சியினால் மலர்ந்திருந்தது. அத்ரோஹகர் மிகவும் வருத்தமாக இருந்தார். அந்த இருவருடைய மனநிலைகளையும் தெரிந்து கொண்ட இளவரசர் கேட்டார்—— “சகோதரரே! நான், தங்களுடைய நண்பன்; பல நாட்களுக்குப் பிறகு திரும்பி வந்திருக்கிறேன். தாங்கள், என்னுடன் ஏன் ஒன்றும் பேசாதிருக்கிறீர்கள்?”</p>
<p class="Text"><span class="char-style-override-4">அத்ரோஹகர் கூறினார்——</span> “நண்பரே! நான், தங்களுடைய நன்மைக்காகச் செயற்கரிய செயல் செய்தேன். அது மக்களுடைய பழிச்சொல்லுக்குக் காரணமாகிவிட்டது. ஆகவே, நான் அக்னிபிரவேசம் செய்யப் போகிறேன். எல்லாத் தேவர்களும் மனிதர்களும் என்னுடைய இந்தச் செயலைப் பார்க்கட்டும்.”</p>
<p class="Text"><span class="char-style-override-4">பகவான் கூறினார்——</span> “இவ்விதம் கூறிவிட்டு அந்த மகாபுண்ணியாத்மாவான அத்ரோஹகர் நெருப்பில் பிரவேசித்துவிட்டார். ஆனால், நெருப்பினால் அவருடைய உடலையோ, ஆடைகளையோ, முடியையோகூட எரிக்க முடியவில்லை. வானத்தில் நின்றிருந்த எல்லாத் தேவர்களும் மகிழ்ச்சியடைந்து, ‘நன்று! நன்று’ என்று கூறிப் புகழத் தொடங்கினார்கள். எல்லோரும் நான்கு பக்கங்களிலிருந்தும் அவர் மீது பூமாரி பொழிந்தார்கள். இளவரசருடைய மனைவியைப் பற்றியும், அத்ரோஹகரைப் பற்றியும் களங்கப்படுத்திப் பேசியவர்களுடைய முகங்களில் பலவிதமான நோய்கள் தோன்றிவிட்டன. தேவர்கள் அங்கு தோன்றி, அத்ரோஹகரை நெருப்பிலிருந்து வெளியே கொண்டு வந்தார்கள். மகிழ்ச்சியுடன் தெய்விக மலர்களால் அவரைப் பூஜித்தார்கள். அவருடைய வரலாற்றைக் கேட்டு முனிவர்கள் கூட மிகவும் வியப்படைந்தார்கள். எல்லா முனிவர்களும், வெவ்வேறு இனத்தவர்களும் அந்த மகாதேஜஸ்வியான மகாத்மாவைப் பூஜித்தார்கள். அவரும் எல்லோருக்கும் சிறப்பாக மரியாதை செய்தார். அப்பொழுது தேவர்களும் அசுரர்களும் மனிதர்களும் சேர்ந்து, அவருக்கு ‘ஸஜ்ஜநாத்ரோஹகர்’ என்று பெயர் சூட்டினார்கள். அவருடைய பாததூசியினால் தூய்மையடைந்த பூமியில் விவசாயம் செய்ததில் விளைச்சல் அதிகமாயிற்று.”</p>
<p class="Text"><span class="char-style-override-4">தேவர்கள் இளவரசரிடம் கூறினார்கள்——</span> “நீ, உன்னுடைய மனைவியை ஏற்றுக்கொள். அத்ரோஹகரைப் போன்ற மனிதர், இந்த உலகத்தில் தோன்றியதில்லை. காமத்தையும் பேராசையையும் வென்ற இப்படிப்பட்ட மனிதர் போல் வேறெவரும் இப்பொழுது உலகத்தில் இல்லை. தேவர்கள், அசுரர்கள், மனிதர்கள், அரக்கர்கள், மிருகங்கள், பறவைகள், புழுக்கள் முதலிய எந்தப் பிராணிகளினாலும் காமத்தை வெல்ல முடியாது. காமம், பேராசை, கோபம் — இம்மூன்றின் காரணமாகவே, உயிரினங்களுக்கு அடிக்கடி பிறப்பெடுக்க நேரிடுகின்றது. காமம்தான் மக்களை உலகத்தளையில் தள்ளுகிறது. பெரும்பாலும் காம உணர்வு இல்லாத மனிதனைப் பார்ப்பது அரிது. இந்த அத்ரோஹகர் எல்லாவற்றையும் வென்றிருக்கிறார். பதிநான்கு உலகங்கள் மீதும் வெற்றிகொண்டவராகத் திகழ்கிறார். இவருடைய இதயத்தில் பகவான் ஸ்ரீவாசுதேவர் மிகுந்த மகிழ்ச்சியுடன் எப்போதும் வீற்றிருக்கிறார். இவரை ஸ்பரிசித்தும் தரிசித்தும் மனிதர்கள், எல்லாப் பாவங்களிலிருந்தும் விடுதலை பெற்றுவிடுகிறார்கள். பாவமற்றவர்களாகி அழிவில்லாத சுவர்க்கத்தை அடைகிறார்கள்.”</p>
<p class="Text">இவ்விதம் சொல்லிவிட்டு, தேவர்கள் விமானங்களில் அமர்ந்து மிகுந்த மகிழ்ச்சியுடன் விண்ணுலகை அடைந்தார்கள். மனிதர்களும் திருப்தியடைந்து தங்கள் தங்களுடைய இடங்களுக்குச் சென்றுவிட்டார்கள். ராஜகுமாரரும், அவருடைய மனைவியும் தங்கள் அரண்மனைக்குச் சென்றார்கள். அப்பொழுதிலிருந்து அத்ரோஹகருக்குத் தெய்விக திருஷ்டி கிடைத்துவிட்டது. ஆகவே, அவர் தேவர்களையும் பார்க்கிறார்; மூவுலகத்து விஷயங்களையும் எளிதில் தெரிந்து கொள்கிறார்.</p>
<p class="Text"><span class="char-style-override-4">வியாசர் கூறுகிறார்——</span> “அதற்குப் பிறகு அத்ரோஹகர் வசிக்கும் வீட்டிற்குச் சென்று அந்தணன் அவரைத் தரிசித்தான். மிகுந்த மகிழ்ச்சியுடன் அவரிடம் தர்ம சம்பந்தமான உபதேசங்களையும், தனது நன்மைக்கான விஷயங்களையும் கேட்டான்.”</p>
<p class="Text"><span class="char-style-override-4">ஸஜ்ஜநாத்ரோஹகர் கூறினார்——</span> “தரும தத்துவம் அறிந்த பிராமணரே! நீங்கள், மனிதர்களில் சிறந்தவரான வைஷ்ணவரிடம் செல்லுங்கள். அவரைத் தரிசிப்பதால் உங்களுடைய விருப்பம் நிறைவேறும். கொக்கு இறந்த காரணமும், வானத்தில் உங்கள் ஆடைகள் உலராத காரணமும் உங்களுக்குத் தெரிந்துவிடும். இதைத் தவிர, தங்கள் இதயத்தில் இருக்கும் வேறு ஆசைகள் கூட நிறைவேறிவிடும்.” </p>
<p class="Text">இதைக் கேட்ட அந்த அந்தணன், பிராமண வேடத்தில் இருக்கும் பகவானுடன் மகிழ்ச்சியுடன் வைஷ்ணவர் வீட்டிற்கு வந்தான். அங்கு வந்ததும் எதிரில் அமர்ந்துள்ள தூய்மையான இதயங்கொண்ட தேஜஸ்வியான ஒரு மனிதரைப் பார்த்தான். அவர் எல்லா லட்சணங்கள் நிறைந்தவராகவும், தன்னுடைய தேஜஸ்ஸினால் ஒளிமிக்கவராகவும் இருந்தார். தருமாத்மாவான அந்தணன் தியானத்தில் ஆழ்ந்திருந்த ஹரிபக்தரிடம் கூறினான்—— “மகாத்மாவே! நான் வெகுதூரத்திலிருந்து தங்களிடம் வந்திருக்கிறேன். எனக்கு என்னென்ன கடமைகள் தகுதியானவையோ, அவற்றைப் பற்றி உபதேசம் செய்யுங்கள்.”</p>
<p class="Text"><span class="char-style-override-4">வைஷ்ணவர் கூறினார்——</span> “தேவர்களில் சிரேஷ்டரான பகவான் ஸ்ரீவிஷ்ணு உங்களிடம் மகிழ்ச்சி கொண்டவராக இருக்கிறார். இந்தச் சமயத்தில் உங்களைப் பார்த்த என் இதயம் உற்சாகத்தினால் துள்ளுகிறது. ஆகவே, உங்களுக்கு இணையற்ற நன்மை ஏற்படும். இப்பொழுது உங்களுடைய மனோரதம் நிறைவேறும். என்னுடைய வீட்டில் பகவான் ஸ்ரீவிஷ்ணு வீற்றிருக்கிறார்.”</p>
<p class="Text">வைஷ்ணவர் இவ்விதம் சொல்லியதும் அந்தணன் மறுபடியும் அவரிடம் கேட்டான்—— “பகவான் ஸ்ரீவிஷ்ணு எங்கு இருக்கிறார்? இன்று தயவு செய்து, எனக்கு அவருடைய தரிசனம் கிடைக்கச் செய்யுங்கள்.”</p>
<p class="Text"><span class="char-style-override-4">வைஷ்ணவர் கூறினார்——</span> “இந்த அழகிய தேவாலயத்தில் நுழைந்து, முதலில் பரமேசுவரரைத் தரிசனம் செய்து கொள்ளுங்கள். இவ்விதம் செய்வதனால் உங்களை ஜன்ம—மரணத்தளைகளில் கட்டுவிக்கும் பயங்கரமான பாவம் விலகிவிடும்.”</p>
<p class="Text">அவருடைய பேச்சைக் கேட்டு அந்தணன் தேவாலயத்திற்குள் நுழைந்து பார்த்தான். பிராமண வேடத்திலிருந்தவரே அங்கு பகவானாகக் கமலாசனத்தில் வீற்றிருந்தார். அந்தணன் தலையைத் தாழ்த்தி, அவருக்கு வணக்கம் செய்தான். மிகுந்த மகிழ்ச்சியுடன் அவருடைய இரண்டு திருவடிகளையும் பிடித்துக் கொண்டு கூறினான்—— “தேவேசுவரா! என் மீது பிரசன்னமாக இருங்கள். நான், தங்களை முதலில் தெரிந்து கொள்ளவில்லை. பிரபோ! இந்த மண்ணுலகம், விண்ணுலகம் இரண்டிலும், நான் தங்களுடைய ஊழியனாகவே இருக்க, எனக்கு அருள்புரியுங்கள். தாங்கள் என்னிடம் மகிழ்ச்சியுற்று எனக்கு அருள்புரிய வேண்டும். மதுசூதனா! தாங்கள் வெளிப்படையாக எனக்கு அனுக்கிரகம் செய்திருக்கிறீர்கள். தாங்கள், தங்களுடைய முழுமையான தரிசனம் தந்து அருள்புரிய வேண்டுகிறேன்.”</p>
<p class="Text para-style-override-8"><span class="char-style-override-4">பகவான் விஷ்ணு கூறினார்——</span> “அந்தணரே! உங்கள் மீது எப்போதும் எனக்கு நிறைவான அன்பு உண்டு. தங்களிடமுள்ள அன்பினால்தான் உங்களுக்குப் புண்ணியாத்மாவான மகாபுருஷர்களின் தரிசனத்தைச் செய்வித்தேன். புண்ணியவான்களான மகாத்மாக்களை ஒரே ஒரு தடவை தரிசித்தாலும், ஸ்பரிசித்தாலும், தியானம் செய்து அவர்களின் பெயரைச் சொல்வதனாலும், அவர்களுடன் உரையாடுவதாலும் மனிதன் குறைவற்ற சுவர்க்க சுகத்தைப் பெறுகிறான். மகான்களுடன் நாள்தோறும் தொடர்பு கொள்வதால் எல்லாப் பாவங்களும் நசித்து விடுகின்றன. பிறகு, மனிதன் முடிவற்ற சுகத்தை அனுபவித்து, என்னுடன் ஐக்கியமாகி விடுகின்றான்.<span class="char-style-override-6">‡</span> புண்ணியஸ்தலங்களில் நீராடி, பகவான் சங்கரரையும், புண்ணிய புருஷர்களின் ஆசிரமங்களையும் தரிசிப்பவன்கூட என்னுடன் ஐக்கியமாகிவிடுகிறான். ‘ஹரிவாஸரம்’ எனப்படும் என்னுடைய தினமான ஏகாதசி திதியில் உபவாசமிருந்து புண்ணியக் கதைகளைச் சொல்பவனும், என்னுடைய ஸ்வரூபத்துடன் ஐக்கியமாகி விடுகின்றான். என்னுடைய லீலைகளைச் சிரவணம் செய்து (கேட்டு), இரவில் கண்விழிப்பவனும்கூட என்னுடன் ஐக்கியமாகி விடுகின்றான். பிராமண சிரேஷ்டரே! தினமும் உயர்ந்த குரலில் பாடியும், வாத்தியங்கள் இசைத்தும் என்னுடைய நாமஸ்மரணம் செய்பவனும் என்னுடன் இணைந்து விடுகின்றான். தவமுனிவர்கள், அரசர்கள், பெரியோர்கள் முதலியவர்களுக்கு ஒருபொழுதும் துரோகம் செய்யாதவனும் என்னுடன் ஐக்கியமாகின்றான். நீங்கள் என்னுடைய பக்தர், புனிதமானவர். ஆனால், நீங்கள் கொக்கிற்குச் சாபம் கொடுத்து, அதை இறக்கச் செய்தீர்கள். அந்தக் குற்றத்திலிருந்து உங்களுக்கு விடுதலை அளிப்பதற்காகவே, நான் அங்கே தோன்றி புண்ணியவான்களில் சிறந்தவரும், புனித ஸ்தலத்தின் வடிவானவருமான மகாத்மா மூக சண்டாளரிடம் போகும்படி கூறினேன். அந்த மகாத்மாவைத் தரிசித்து, அவர் எவ்விதம் தன்னுடைய பெற்றோர்களை வழிபடுகிறார் என்பதைக் கண்டீர்கள். இந்த எல்லா மகாத்மாக்களைத் தரிசித்ததாலும், அவர்களுடன் உரையாடியதாலும், என்னுடன் தொடர்பு கொண்டதாலும்தான் இன்று என்னுடைய கோவிலுக்கு வந்திருக்கிறீர்கள். கோடிக்கணக்கான பிறப்புகள் எடுத்து, பிறகு எவனுடைய பாவங்கள் நசித்துவிடுகின்றனவோ, அந்தத் தரும தத்துவம் அறிந்தவனால்தான் என்னைத் தரிசித்து மகிழ முடிகின்றது. குழந்தாய்! என்னுடைய அனுக்கிரகத்தினாலேயே தங்களுக்கு என்னுடைய தரிசனம் கிடைத்துள்ளது. ஆகவே, நீங்கள் உங்களுடைய மனத்திலுள்ள விருப்பங்களைத் தெரிவித்து, என்னிடம் வரம் பெற்றுக் கொள்ளுங்கள்.”</p>
<p class="Foot-Note"><span class="char-style-override-35">‡</span>  த<span class="char-style-override-36">3</span>ர்ஶநாத்ஸ்பர்ஶநாத்<span class="char-style-override-36">3</span>த்<span class="char-style-override-36">4</span>யாநாத்—</p>
<p class="Foot-Note">கீர்தநாத்<span class="char-style-override-36">3</span>பா<span class="char-style-override-36">4</span>ஷணாத்ததா<span class="char-style-override-36">2</span> ।</p>
<p class="Foot-Note">ஸக்ரு॒த்புண்யவதாமேவ</p>
<p class="Foot-Note para-style-override-8">ஸ்வர்க<span class="char-style-override-36">3</span>ம் சாக்ஷயமஶ்நுதே ॥</p>
<p class="Foot-Note">நித்யமேவ து ஸம்ஸர்கா<span class="char-style-override-36">3</span>த்</p>
<p class="Foot-Note">ஸர்வபாபக்ஷயோ ப<span class="char-style-override-36">4</span>வேத் ।</p>
<p class="Foot-Note">பு<span class="char-style-override-36">4</span>க்த்வா ஸுக<span class="char-style-override-36">2</span>மநந்தம் ச</p>
<p class="Foot-Note">மத்<span class="char-style-override-36">3</span>தே<span class="char-style-override-36">3</span>ஹே ப்ரவிலீயதே ॥</p>
<p class="Foot-Note para-style-override-13">— பத்<span class="char-style-override-36">3</span>மபுராணம், ஸ்ரு॒ஷ்டிக<span class="char-style-override-36">2</span>ண்ட<span class="char-style-override-36">3</span>ம் 47/162—163</p>
<p class="Text"><span class="char-style-override-4">அந்தணன்——</span> “பிரபோ! என்னுடைய மனம் முற்றிலும் தங்களைப் பற்றிய தியானத்திலேயே ஈடுபட்டிருக்க வேண்டும். எல்லா உலகங்களுக்கும் தலைவரே! மாதவா! தங்களைத் தவிர வேறு ஒரு பொருள் மீதும் எனக்குப் பற்று ஏற்படக்கூடாது.”</p>
<p class="Text para-style-override-8"><span class="char-style-override-4">பகவான்——</span> “பாவமற்ற பிராமணரே! உங்களுடைய புத்தியில் எப்பொழுதும் இப்படிப்பட்ட சிறந்த எண்ணங்களே விளங்குகின்றன. ஆகையால், நீங்கள் வைகுண்டத்திற்கு வந்து என்னைப் போலவே தெய்விக இன்பங்களை அனுபவிப்பீர்கள். ஆனால் உங்களுடைய பெற்றோர்கள், அவர்களுக்கு உரித்தான ஆதரவை உங்களிடமிருந்து பெறவில்லை. ஆகவே, முதலில் தாய்—தந்தையரை வழிபடுங்கள். அதற்கு பிறகு என்னுடன் தங்களால் ஐக்கியமாக முடியும். அவர்களுடைய துன்பப் பெருமூச்சினாலும் கோபத்தினாலும் உங்களுடைய தவவலிமை நாளுக்கு நாள் குறைந்து கொண்டிருக்கிறது. எந்த மகன் மீது பெற்றோர்கள் கோபம் கொண்டவர்களாக இருக்கிறார்களோ, அந்த மகன் நரகத்தை அடைவதிலிருந்து நானோ, பிரும்மதேவரோ, மகாதேவரோ கூடத் தடுக்க முடியாது.<span class="char-style-override-4">‡</span> ஆகவே, நீங்கள் பெற்றோரிடம் செல்லுங்கள். முயற்சியுடன் அவர்களை வழிபடுங்கள். பிறகு, அவர்களுடைய அருளினால் என்னுடைய இருப்பிடமான வைகுண்டத்தை அடைவீர்கள்.”</p>
<p class="Foot-Note"><span class="char-style-override-35">‡</span>  மந்யுர்நிபதியே யஸ்மிந்</p>
<p class="Foot-Note">புத்ரே பித்ரோஶ்ச நித்யஶ: ।</p>
<p class="Foot-Note">தந்நிரயம் ந பா<span class="char-style-override-36">3</span>தே<span class="char-style-override-36">4</span><span class="char-style-override-37">ऽ</span>ஹம்</p>
<p class="Foot-Note">ந தா<span class="char-style-override-36">4</span>தா ந ச ஶங்கர: ॥</p>
<p class="Foot-Note para-style-override-13">— பத்<span class="char-style-override-36">3</span>மபுராணம், ஸ்ரு॒ஷ்டிக<span class="char-style-override-36">2</span>ண்ட<span class="char-style-override-36">3</span>ம் 47/178</p>
<p class="Text"><span class="char-style-override-4">வியாசர் கூறுகிறார்——</span> ஜகத்குருவான பகவான் இவ்விதம் கூறியதும் பிராமண சிரேஷ்டனான நரோத்தமன்—— “பிரபோ! தாங்கள் என்னிடம் மகிழ்ச்சியுடைவராக இருப்பின் தங்களுடைய முழுமையான தரிசனம் தரவேண்டும்” என்று வேண்டினான். அப்பொழுது மூவுலகத்திற்கும் ஒரே ஒரு கர்த்தாவும், பக்தர்களுடைய நலனை விரும்புபவருமான பகவான், நரோத்தமனுடைய அன்பினால் மகிழ்ச்சியடைந்து, புண்ணிய கர்மங்கள் செய்த அந்தப் பிராமணனுக்கு சங்கு—சக்கரம்—கதை—பத்மம் அணிந்து, தன்னுடைய புருஷோத்தம ஸ்வரூபத்தைத் தரிசனம் செய்வித்தார். அவருடைய தேஜஸினால் உலகமனைத்தும் ஒளிமயமாக விளங்கியது. அந்தணன் அடியற்ற மரம் போல் பூமியில் விழுந்து, பகவானுக்கு நமஸ்காரம் செய்து கூறினான்—— “ஹே ஜகதீசுவரா! இன்று நான் பிறவிப்பயனை அடைந்தேன். இன்று என்னுடைய கண்கள் புண்ணியம் பெற்றுவிட்டன. இப்பொழுது என்னுடைய கைகளும் புகழுக்குரியதாக ஆகிவிட்டன. இன்று நானும் பாக்கியவானாக ஆனேன். என்னுடைய முன்னோர்கள் நிலையான பிரும்மலோகத்திற்குச் சென்று கொண்டிருக்கிறார்கள். ஜனார்த்தனா! இன்று தங்களுடைய அருளினால் என்னுடைய உறவினர்கள் மிகவும் ஆனந்தமடைந்தார்கள். இப்பொழுது என்னுடைய மனோரதங்கள் அனைத்தும் நிறைவேறிவிட்டன. ஆனால் பிரபோ! மூக சண்டாளன் முதலிய ஞானி மகாத்மாக்களைப் பற்றி நினைத்தால் மிகவும் வியப்பு ஏற்படுகின்றது. அவர்கள் வேறு இடத்தில் நடந்த என்னுடைய நிகழ்ச்சிகளை எப்படி அறிகிறார்கள்? மூக சண்டாளனுடைய வீட்டில், மிகவும் அழகிய பிராமணர் உருவம் கொண்டு தாங்கள் வீற்றிருந்தீர்கள். இதேவிதமாக, தாங்கள் பதிவிரதையின் வீட்டிலும், துலாதாரனுடைய வீட்டிலும், மித்ராத்ரோஹகருடைய மாளிகையிலும், இந்த வைஷ்ணவ மகாத்மாவின் கோவிலிலும் தரிசனம் அளித்தீர்கள். இவையனைத்தின் ரகசியம் என்ன? என் மீது அருள்கூர்ந்து சொல்லவேண்டும்.”</p>
<p class="Text"><span class="char-style-override-4">பகவான்——</span> “அந்தணரே! மூக சண்டாளன் தன்னுடைய தாய்—தந்தையரிடம் எப்பொழுதும் நிலையான பக்தி வைத்திருக்கிறான். சுபாதேவி கற்புக்கரசியாக இருக்கிறாள். துலாதாரன் சத்தியவாதி. எப்பொழுதும் உண்மையே பேசுகிறான். எல்லோரிடமும் சமத்துவ உணர்வு வைத்திருக்கிறான். அத்ரோஹகர் பேராசையையும் காமத்தையும் வென்றிருக்கிறார். வைஷ்ணவன், என்னுடைய உறுதியான பக்தன். இவ்விதமான நல்ல பண்புகளின் காரணமாகவே மகிழ்ச்சியடைந்து, இவர்கள் எல்லோருடைய வீடுகளிலும் மகிழ்ச்சியுடன் வசிக்கிறேன். என்னுடன் சரஸ்வதியும் லட்சுமியும் இவர்களுடைய வீடுகளில் வசிக்கிறார்கள். மூக சண்டாளன் மூவுலகத்திலும் எல்லோருக்கும் நன்மையே செய்பவன். சண்டாள ஜாதியில் பிறந்தவனாக இருந்தபோதிலும் நன்னடத்தையுடன் இருக்கிறான். ஆகவே தேவர்கள், அவனை அந்தணனாகவே கருதுகிறார்கள். புண்ணியமான வேலைகள் செய்வதில் மூக சண்டாளனுக்கு இணையானவர் வேறு யாரும் இவ்வுலகில் இல்லை. அவன் எப்பொழுதும் தன் பெற்றோரிடம் பக்தி கொண்டவனாக இருக்கிறான். இந்த பக்தியின் பலத்தினால் அவன் மூவுலகத்தையும் வென்றுள்ளான். தாய்—தந்தையரிடம் அவனுக்குள்ள பக்தியைப் பார்த்து, நான் மிகவும் மகிழ்ச்சி அடைந்திருக்கிறேன். ஆகையினாலேயே அவனுடைய வீட்டில் எல்லாத் தேவர்களுடனும் பிராமண உருவத்தில் வசித்து வருகிறேன். இதே மாதிரி அந்தப் பதிவிரதை, துலாதாரன், அத்ரோஹகர், இந்த வைஷ்ணவன் ஆகியவர்களுடைய வீடுகளிலும் வசிக்கிறேன். தரும தத்துவம் அறிந்தவரே! ஒரு விநாடிகூட நான் இவர்களுடைய வீடுகளை விட்டு விலகுவதில்லை. புண்ணியாத்மாக்களே தினமும் என்னைத் தரிசிக்கிறார்கள்; பாவிகள் தரிசிப்பதில்லை. நீங்கள் உங்களுடைய புண்ணிய பலத்தினாலும், என்னுடைய அருளினாலும் என்னைத் தரிசித்திருக்கிறீர்கள். இப்பொழுது நான் வரிசையாக, அந்த மகாத்மாக்களின் நன்னடத்தைகள் பற்றி விளக்குகிறேன், கவனமாகக் கேளுங்கள். இந்த விவரங்களைக் கேட்கும் மனிதன் பிறப்பு, இறப்பு என்ற பந்தங்களிலிருந்து முற்றிலும் விடுதலை பெற்றுவிடுகிறான். தேவர்களில்கூட தாய்—தந்தையரைவிடச் சிறந்த தேவரோ, புண்ணிய ஸ்தலமோ கிடையாது. எவன், தாய்—தந்தையரை வழிபடுகின்றானோ, அவன் என்னுடைய இதயத்தில் உறைகிறான்; நான், அவனுடைய இதயத்தில் உறைகிறேன். எங்கள் இருவரிடையே வேற்றுமை கிடையாது. மண்ணுலகம், விண்ணுலகம் இரண்டிலும் அவன் என்னைப் போலவே பூஜிக்கத்தக்கவன். அவன், தன்னுடைய எல்லா உறவினர்களுடன் வைகுண்டத்தை அடைந்து, என்னுடன் ஐக்கியமாகிவிடுகிறான். தாய்—தந்தையரை வழிபட்டதன் சக்தியினாலேயே மனிதர்களில் சிறந்த அந்த மூக சண்டாளன் மூவுலகத்து விஷயங்களையும் அறிந்து கொள்கிறான்.” </p>
<p class="Text"><span class="char-style-override-4">அந்தணன்——</span> “ஹே ஜகதீசுவரா! மோகத்தினாலும் அறிவின்மையாலும் முதலில் தாய்—தந்தையருக்குப் பணிவிடையும் வழிபாடும் செய்யாமல் இருந்துவிட்டு, நல்லது—கெட்டது பற்றிய நல்லறிவு ஏற்பட்டதும், மனிதன் மறுபடியும் தாய்—தந்தையருக்குப் பணி செய்ய விரும்பினால் அவன் செய்ய வேண்டியது என்ன?”</p>
<p class="Text para-style-override-8"><span class="char-style-override-4">பகவான்——</span> “ஒரு வருடம், ஒரு மாதம், ஒரு பட்சம் (பதினைந்து நாட்கள்), ஒரு வாரம் அல்லது ஒரே ஒரு நாளாவது பக்தியுடன் தன் தாய்—தந்தையரை வழிபட்டிருந்தாலும், அவனுக்கு என்னுடைய பரமபதம் கிடைக்கும்.<span class="char-style-override-6">‡</span> அவர்களுக்கு மனத்துன்பம் ஏற்படுத்துபவன் நிச்சயம் நரகத்தில் விழுகிறான். தாயும் தந்தையும் உயிருடன் இருந்தபொழுது, அவர்களுக்கு வழிபாடு செய்திருந்தாலும் செய்திராவிட்டாலும், அவர்கள் இறந்தபிறகு ஒரு காளைமாட்டைத் தானம் செய்தால், அவனுக்குப் பித்ரு பக்தியின் பலன் கிடைத்து விடுகின்றது. தன்னுடைய முழு வசதிகளையும், முழு சக்தியையும் பயன்படுத்திப் பெற்றோருக்குச் சிராத்தம் செய்கிற மகனுக்கும் பித்ரு பக்தியின் முழுப் பலனும் கிடைத்து விடுகின்றது. மேலும், அவனுக்கு பூர்வ ஜன்மத்தில் நடந்த விஷயங்களும் நினைவுக்கு வருகின்றன. சிராத்தத்தைவிடச் சிறந்த பெரிய யாகம் மூவுலகத்திலும் வேறொன்றுமில்லை. இதில் கொடுக்கப்படும் தானம் அழிவற்றதாக ஆகிறது. மற்றவர்களுக்குக் கொடுக்கப்படும் தானத்தின் பயன் பத்தாயிரம் மடங்காகிவிடுகின்றது. தனது இனத்தவர்களுக்குத் தானம் கொடுப்பதால் லட்சம் மடங்கும், பிண்டதானத்தில் கொடுக்கப்படும் பணம் கோடி மடங்காகவும், பிராமணர்களுக்குக் கொடுக்கும்பொழுது அது அளவற்ற பலன் கொடுப்பதாகவும் ஆகிவிடுகின்றது என்று சொல்லப்படுகின்றது. கங்கை ஜலத்திலும், கயா, பிரயாகை, புஷ்கரம், காசி, சித்தகுண்டம் முதலிய புண்ணியஸ்தலங்களிலும், கங்கையும் கடலும் சங்கமமாகின்ற புண்ணிய தீர்த்தத்திலும் பித்ருக்களுக்காக அன்னதானம் செய்பவன் நிச்சயம் மோட்சத்தை அடைகின்றான். அவனுடைய பித்ருக்களும் அழிவற்ற சுவர்க்கத்தை அடைகிறார்கள். அவனுக்குப் பிறவிப்பயன் கிடைத்துவிடுகின்றது. முக்கியமாகக் கங்கையில் எள் கலந்த ஜலத்தின் மூலமாகத் தர்ப்பணம் செய்பவனுக்கும் மோட்சமார்க்கம் கிடைத்துவிடுகின்றது. பின் பிண்டதானம் செய்வதன் பலனைப் பற்றி சொல்லவும் வேண்டுமோ? அமாவாசை, யுகாதி ஆகிய திதிகளிலும், சந்திர கிரகண, சூரிய கிரகண தினங்களிலும் பார்வண சிராத்தம் செய்பவன் அட்சயமான, அழிவற்ற லோகம் பெறுகின்ற பாக்கியவானாகிறான். அவனுடைய பித்ருக்கள் அவனை அன்புடன் ஆசீர்வதித்து முடிவற்ற இன்பம் கொடுத்து, பத்தாயிரம் ஆண்டுகள் திருப்தியுடன் இருக்கிறார்கள். ஆகவே, ஒவ்வொரு பர்வத்திலும் பிள்ளைகள் சிராத்தம் செய்ய வேண்டும். தாய்—தந்தையருக்கு இவ்விதம் சிராத்த—யக்ஞம் செய்யும் மனிதன், எல்லாவிதமான பந்தங்களிலிருந்தும் விடுதலை பெறுகிறான்.</p>
<p class="Foot-Note"><span class="char-style-override-35">‡</span>  தி<span class="char-style-override-36">3</span>நைகம் மாஸபக்ஷம் வா</p>
<p class="Foot-Note">பக்ஷார்த்<span class="char-style-override-36">3</span>த<span class="char-style-override-36">4</span>ம் வாபி வத்ஸரம் ।</p>
<p class="Foot-Note">பித்ரோர்ப<span class="char-style-override-36">4</span>க்தி: க்ரு॒தா யேந</p>
<p class="Foot-Note">ஸ ச க<span class="char-style-override-36">3</span>ச்சே<span class="char-style-override-36">2</span>ந்மமாலயம் ॥</p>
<p class="Foot-Note para-style-override-13">— பத்<span class="char-style-override-36">3</span>மபுராணம், ஸ்ரு॒ஷ்டிக<span class="char-style-override-36">2</span>ண்ட<span class="char-style-override-36">3</span>ம் 47/208</p>
<p class="Text para-style-override-8">நாள்தோறும் செய்யப்படும் சிராத்தம் ‘நித்திய சிராத்தம்’ ஆகும். சிரத்தையுடன் நித்திய சிராத்தம் செய்பவன் அழிவற்ற லோகத்தின் இன்பத்தைத் துய்க்கிறான். இதே மாதிரி கிருஷ்ணபட்சத்தில் நியமப்படி ‘காம்ய<span class="char-style-override-6">‡</span> சிராத்தம்’ செய்பவன், தான் விரும்பும் பலனை அடைகிறான். ஆடி மாதப் பௌர்ணமிக்குப் பிறகு வரும் ஐந்தாவது பட்சத்தை மகாளயம் அல்லது பித்ருபட்சம் என்று சொல்வார்கள். அந்தப் பட்சத்திலும் பித்ருக்களுக்குச் சிராத்தம் செய்யவேண்டும். அப்பொழுது சூரியன் கன்யாராசிக்குச் சென்றுவிட்டாரா, இல்லையா என்பது பற்றி யோசிக்க வேண்டியதில்லை. சூரியன் கன்யாராசியில் நிலைபெற்ற தினத்திலிருந்து பதினாறு நாட்கள் செய்யப்படும் சிராத்தங்கள், சிறந்த தட்சணைகளுடன் செய்யப்படும் யாகங்களுக்குச் சமமாக மகத்துவம் பொருந்தியவை. அந்த நாட்களில் காம்ய சிராத்தம் அனுஷ்டிப்பது மிகவும் உசிதமானது. இதனால் சிராத்தம் செய்பவருக்கு மங்களம் உண்டாகிறது. அந்தச் சமயம் சிராத்தம் செய்ய முடியாவிட்டால் சூரியன் துலாராசியில் இருக்கும்பொழுது கிருஷ்ணபட்ச ஆரம்பத்தில் இந்தச் சிராத்தம் செய்வது நல்லது.</p>
<p class="Foot-Note para-style-override-14"><span class="char-style-override-35">‡</span> காம்ய சிராத்தம் — மனத்தில் ஏதேனும் ஓர் ஆசையை வைத்துக் கொண்டு, அந்த ஆசை நிறைவேறுவதற்காக பயனை உத்தேசித்துச் செய்யப்படும் சிராத்தம்.</p>
<p class="Text">சந்திரகிரகண சமயத்தில் செய்யப்படும் எல்லாவிதத் தானங்களும் பூமிதானத்திற்குச் சமானமானவை. அப்பொழுது எல்லா வேதியர்களும் வியாசருக்கு இணையாகக் கருதப்படுகிறார்கள். எல்லா ஜலமும் கங்கை ஜலத்திற்கு நிகராகக் கருதப்படுகின்றது. சந்திரகிரகணத்தின் போது செய்யப்படும் தானம், மற்ற சமயங்களில் செய்யப்படுவதைவிட லட்சம் மடங்கும், சூரியகிரகணத்தின் போது செய்யப்படும் தானம் பத்து லட்சம் மடங்கும் பலனளிப்பதாகச் சொல்லப்பட்டிருக்கிறது. கங்கா ஜலமும் கிடைத்துவிடுமானால் சந்திரகிரகண தினத்தில் செய்யப்படும் தானம் கோடி மடங்கும், சூரியகிரகண தினத்தில் செய்யப்படும் தானம் பத்து கோடி மடங்கும் அதிக பலன் கொடுக்கக் கூடியவை. சந்திரகிரகணத்தின்போது கங்கா நதியில் நீராடுவதால், நியமத்துடன் ஒரு லட்சம் பசுக்கள் தானம் செய்த பலன் கிடைக்கிறது. சந்திர—சூரிய கிரகண தினங்களில் கங்கா நதியில் நன்கு மூழ்கி நீராடுபவர்களுக்கு, எல்லாப் புண்ணிய தீர்த்தங்களிலும் ஸ்நானம் செய்த பலன் கிடைக்கிறது. ஞாயிற்றுக்கிழமையில் சூரியகிரகணமும், திங்கட்கிழமையில் சந்திரகிரகணமும் வருமானால், அதை ‘சூடாமணி யோகம்’ என்று அழைக்கிறோம். அன்று செய்யப்படும் கங்கா ஸ்நானமும், கொடுக்கப்படும் தானமும் அளவற்ற பலனைத் தருகின்றன. அந்தச் சமயத்தில் ஏதேனும் ஒரு புண்ணியஸ்தலத்தில் உபவாசமிருந்து பிண்டதானம், தர்ப்பணம், தன தானம் போன்றவற்றைச் செய்பவன் சத்தியலோகத்தை அடைகிறான்.”</p>
<p class="Text"><span class="char-style-override-4">அந்தணன் கேட்டான்——</span> “பிரபோ! தந்தைக்காகச் செய்ய வேண்டிய சிராத்தம் எனப்படும் மகாயாகம் பற்றி விரிவாகக் கூறினீர்கள். தந்தை உயிரோடு இருக்கும்போது மகன் என்ன செய்யவேண்டும்? எந்தவிதமான கர்மங்களைச் செய்து அறிவாளியான மகன் பல பிறப்புகளிலும் மிகுந்த நன்மையை அடைய முடியும்? இந்த விவரங்களையும் தயவுசெய்து தாங்கள் விவரமாகக் கூறவேண்டும்.”</p>
<p class="Text para-style-override-8"><span class="char-style-override-4">பகவான்——</span> “தந்தையைத் தேவருக்குச் சமமாக நினைத்து, அவரை வழிபட வேண்டும். மகனைப் போல் அவரிடம் நட்பு வைத்து அன்பு செலுத்த வேண்டும். ஒருபொழுதும் மனத்தால்கூட அவருடைய உத்தரவை மீறக்கூடாது. நோயாளியான தந்தைக்கு நல்லமுறையில் பணிவிடை செய்பவன் அழிவற்ற சுவர்க்கத்தை அடைகிறான். அவன் தேவர்களால் பூஜிக்கப்படுகிறான். தந்தை மரணத்தை நெருங்கி, இறக்கப் போகின்ற அடையாளங்கள் தோன்றும் சமயத்தில் அவரை வழிபடுகின்ற மகன், தேவர்களுக்குச் சமமாக ஆகிவிடுகிறான். தந்தைக்கு நல்லகதி ஏற்படுவதற்காக நியமத்துடன் உபவாசமிருப்பதால் ஏற்படும் பலனைக் கூறுகிறேன், கேளுங்கள். தந்தையின் நல்லகதிக்காக உபவாசம் இருப்பதால் ஆயிரம் அசுவமேத யாகங்களும், நூறு ராஜசூய யாகங்களும் செய்வதனால் ஏற்படும் புண்ணியம் கிடைக்கிறது. இந்த உபவாசத்தைப் புண்ணியஸ்தலத்தில் செய்தால், கோடி மடங்கு அதிக பலன் கிடைக்கிறது. கங்கா ஜலத்தில் உயிர்விடுகின்ற சிறந்த மனிதனுக்கு மறுபடியும் தாய்ப்பால் குடிக்க நேரிடுவதில்லை. மறுபிறப்பு எடுப்பதிலிருந்து விடுதலை பெற்றுவிடுகிறான். தன் விருப்பப்படி காசியிலேயே தங்கி உயிரைவிடுபவன், தான் விரும்பும் இன்பங்களையெல்லாம் அனுபவித்து, என்னுடைய ஸ்வரூபத்துடன் ஐக்கியமாகி விடுகிறான்.<span class="char-style-override-6">‡</span> பிரும்மபுத்திரா நதியின் ஏழு நீரோட்டங்களில் உயிர் தியாகம் செய்பவருக்கு யோகத்தோடு கூடிய நைஷ்டிக பிரும்மசாரியான முனிவர்களுக்குக் கிடைக்கக் கூடிய நற்கதி கிடைக்கின்றது. குறிப்பாக, மரணத்தருவாயில் சோனை நதியின் வடக்குக் கரையில் அடைக்கலமடைந்து நியமத்துடன் உயிர் விடுகின்றவன் எனக்குச் சமமான நிலையை அடைகிறான். தன் வீட்டிற்குள்ளேயே உயிர் துறப்பவர்களுக்கு, அந்த வீட்டின் கூரையில் எத்தனை முடிச்சுகள் போடப்பட்டிருக்கின்றனவோ, அத்தனை தளைகள், கட்டுகள் அவனுடைய உடலில் ஏற்பட்டுவிடுகின்றன. ஒவ்வொரு வருடமும் ஒவ்வொரு கட்டு நீங்குகிறது. மகன்களும் சகோதரர்களும் உறவினர்களும் ஒன்றும் செய்ய முடியாமல் அவனுடைய பந்தங்களை (கட்டுக்களை)த் துன்பங்களைப் பார்த்துக் கொண்டிருப்பார்கள். யாரும் அவனைக் கட்டுகளிலிருந்து விடுவிக்க முடியாது. மலைகள், காடுகள், கடக்க முடியாத இடங்கள் அல்லது ஜலம் இல்லாத இடங்களில் உயிர்விடுபவன் கெட்ட கதியை அடைகிறான். அவன் புழுவாகப் பிறப்பெடுக்க நேரிடுகின்றது. இறந்த மனிதனுடைய சவம் இறந்த தினத்திலேயே எரிக்கப்படாமல் மறுநாள் எரிக்கப்படுமானால், அவன் அறுபதாயிரம் வருடங்கள் வரை கும்பீபாக நரகத்தில் விழுந்து கிடப்பான். தீண்டத் தகாதவைகளைத் தொட்டுவிட்டோ, ஒழுக்கம் தவறிய நிலையிலோ, கெட்ட நடவடிக்கைகளில் ஆழ்ந்து தாழ்ச்சியடைந்த நிலையிலோ ஒருவன் இறந்துவிட்டால், அவன் வெகுகாலம் வரையில் நரகத்தில் துன்பப்பட்டு, பிறகு மிலேச்சனாகப் பிறக்கிறான். பூர்வபுண்ணியத்தாலோ அல்லது புண்ணியமான காரியங்களை அனுஷ்டிப்பதாலோ, பூமியில் வாழ்பவர்களுக்கு இறக்கும் தருணத்தில் அவர்கள் புத்தி எப்படி அமைகிறதோ, அதற்குத் தகுந்தவாறு அவர்களுடைய கதி ஏற்படும்.</p>
<p class="Foot-Note"><span class="char-style-override-35">‡</span>  வாராணஸ்யாம் த்யஜேத்<span class="char-style-override-36">3</span>யஸ்து</p>
<p class="Foot-Note">ப்ராணாம்ஶ்சைவ யத்<span class="char-style-override-36">3</span>ரு॒ச்ச<span class="char-style-override-36">2</span>யா ।</p>
<p class="Foot-Note">அபீ<span class="char-style-override-36">4</span>ஷ்டம் ச ப<span class="char-style-override-36">2</span>லம் பு<span class="char-style-override-36">4</span>க்த்வா</p>
<p class="Foot-Note">மத்<span class="char-style-override-36">3</span>தே<span class="char-style-override-36">3</span>ஹே ப்ரவிலீயதே ॥</p>
<p class="Foot-Note para-style-override-13">— பத்<span class="char-style-override-36">3</span>மபுராணம், ஸ்ரு॒ஷ்டிக<span class="char-style-override-36">2</span>ண்ட<span class="char-style-override-36">3</span>ம் 47/252</p>
<p class="Text para-style-override-8">இறந்துவிட்ட தந்தையின் உடலை பலமுள்ள மகன், தன் தோள்களில் சுமந்தால் ஒவ்வொரு காலடிக்கும் அசுவமேத யாகம் செய்த பலன் கிடைக்கிறது. இறந்த தந்தையின் உயிரற்ற உடலைச் சிதையின் மீது வைத்து, மகன் நியமப்படி மந்திரங்களைச் சொல்லி, முதலில் மார்பில் நெருப்பிட வேண்டும். அதற்குப் பிறகு உடல் முழுவதையும் எரிக்க வேண்டும். அந்தச் சமயத்தில் அவன் இவ்வாறு சொல்லவேண்டும்—— ‘பேராசையினாலும் மோகத்தினாலும் பாவ—புண்ணியங்களினாலும் சூழப்பட்டிருந்த தந்தையின் இந்த உயிரற்ற உடலின் எல்லாப் பாகங்களையும் நான் எரிக்கிறேன். அவர் திவ்வியலோகத்தை அடைவாராக!’<span class="char-style-override-6">‡</span> இவ்விதம் தகனம் செய்துவிட்டு, மகன் அஸ்தி சேகரிப்பதற்காகச் சில நாட்கள் காத்திருந்து, தசாஹம் (பத்தாவது நாள்) வந்ததும் நீராடிவிட்டு, ஈர வஸ்திரத்தை விட்டுவிட வேண்டும். பிறகு நல்லறிவுள்ள மகன் பதினோராவது நாள் ஏகாதசாஹ சிராத்தம் செய்யவேண்டும். பிரேதத்தின் புஷ்டிக்காக ஒரு பிராமணனுக்கு உணவளிக்க வேண்டும். அப்பொழுது வஸ்திரம், ஆசனப்பலகை, மிதியடிகள் முதலியவைகளையும் விதிப்படி தானம் செய்ய வேண்டும். தசாஹத்திற்கடுத்து நான்காவது நாள் செய்யப்படுகின்ற சதுர்தசாஹம்; மூன்று பட்சங்களுக்கு அடுத்து செய்யப்படும் திரைபாக்ஷிகம் அல்லது ஸார்தமாசிகம்; ஆறு மாதத்திற்குள் நடக்கும் ஊனஷாண்மாசிகம்; ஒரு வருடத்திற்குள் செய்யப்படும் ஊனாப்திகம் மற்றும் பன்னிரண்டு மாதங்களில் செய்யப்படும் பன்னிரண்டு சிராத்தங்கள் ஆக மொத்தம் பதினாறு சிராத்தங்கள் செய்யப்பட வேண்டும். இந்த பதினாறு சிராத்தங்களும் முடிந்தவரையில் சக்திக்குத் தகுந்தபடி செய்யப்படாவிட்டால் இறந்தவர் பிசாசாகவே நிலைத்து விடுவார். மற்ற நூற்றுக்கணக்கான சிராத்தங்கள் செய்தாலும் அவரைப் பிரேதப் பிறவியிலிருந்து விடுவிக்க முடியாது. ஒரு வருடம் முடிந்ததும் அறிவாளிகள் பார்வண சிராத்த முறைப்படி பிண்டம் போட்டு ‘சபிண்டீகரணம்’ எனப்படும் சிராத்தத்தைச் செய்ய வேண்டும்.”</p>
<p class="Foot-Note"><span class="char-style-override-35">‡</span>  லோப<span class="char-style-override-36">4</span>மோஹஸமாயுக்தம்</p>
<p class="Foot-Note">பாபபுண்யஸமாவ்ரு॒தம் ।</p>
<p class="Foot-Note">த<span class="char-style-override-36">3</span>ஹேயம் ஸர்வகா<span class="char-style-override-36">3</span>த்ராணி</p>
<p class="Foot-Note">தி<span class="char-style-override-36">3</span>வ்யாந்(ல்)லோகாந் ஸ க<span class="char-style-override-36">3</span>ச்ச<span class="char-style-override-36">2</span>து ॥</p>
<p class="Foot-Note para-style-override-13">— பத்<span class="char-style-override-36">3</span>மபுராணம், ஸ்ரு॒ஷ்டிக<span class="char-style-override-36">2</span>ண்ட<span class="char-style-override-36">3</span>ம் 47/266</p>
<p class="Text"><span class="char-style-override-4">அந்தணன்——</span> “கேசவா! தவத்தின் பொருட்டு காட்டில் வசிப்போரும், ஏழை இல்லறத்தினரும் பண வசதி இல்லாமையால் பித்ரு காரியங்களை எப்படிச் செய்வது?”</p>
<p class="Text"><span class="char-style-override-4">பகவான்——</span> புல், விறகு — இவற்றைச் சேகரித்தோ அல்லது பைசா பைசாவாகப் பிச்சை வாங்கிப் பித்ரு காரியம் செய்பவனுக்கு, அவனுடைய பித்ரு காரியம் லட்சம் மடங்கு அதிக பலன் தரும். ஒருவனிடம் எதுவும் இல்லையென்றால் தந்தையின் சிராத்தத் தினத்தில் பசுக்களுக்குப் புல் அளிப்பானானால், பிண்டதானம் செய்வதால் ஏற்படும் பலனைவிட அதிக பலன் அவனுக்குக் கிடைக்கும். பண்டைய காலத்திய விராட நகரத்தில் மிகவும் ஏழையான ஒரு மனிதன் வசித்து வந்தான். தந்தையின் திதி வந்ததும் அவன் மிகவும் அழுதான். ஏனெனில், அவனிடம் சிராத்தத்திற்கான பொருள் ஒன்றுமில்லை. வெகுநேரம் அழுத பிறகு அவன் ஒரு வித்துவானான அந்தணரிடம் சென்று, “அந்தணரே! இன்று என் தந்தையின் திதி. ஆனால், என்னிடம் ஒரு பைசாகூட இல்லை. இந்த நிலையில் என்ன செய்தால் எனக்கு நன்மை ஏற்படும்? நான், என் கடமையில் நிலைத்திருக்க, தாங்கள் ஏதேனும் உபதேசம் செய்ய வேண்டும்” என்று கேட்டான்.</p>
<p class="Text"><span class="char-style-override-4">பிராமணர்——</span> “தம்பி! இப்பொழுது ‘குதபம்’ என்ற நேரம் கழிந்து கொண்டிருக்கிறது. நீ விரைவில் சென்று, கொஞ்சம் புல் கொண்டு வந்து பித்ருக்களை உத்தேசித்து பசுவுக்கு உணவாகக் கொடு.”</p>
<p class="Text">அதற்குப் பிறகு அவன் அந்தணரின் உபதேசத்தின்படி காட்டிற்குச் சென்று, ஒரு புல் கட்டு கொண்டு வந்து மிகுந்த மகிழ்ச்சியுடன் தந்தையின் திருப்திக்காக, அதைப் பசுவுக்குக் கொடுத்தான். இந்தப் புண்ணியத்தின் மகிமையால் அவன் தேவலோகத்திற்குச் சென்றுவிட்டான். பித்ரு யக்ஞத்தைவிடச் சிறந்த தருமம் வேறு இல்லை. ஆகவே, முழு முயற்சி செய்து, தன்னுடைய சக்திக்கேற்றபடி பொறாமை உணர்வை உதறித் தள்ளிச் சிராத்தம் செய்யவேண்டும். எவனொருவன் மக்கள் எதிரில் தருமத்தைப் பற்றி விரிவாகக் கூறும் ‘தர்மஸந்தானம்’ எனப்படும் இந்த அத்தியாயத்தைப் படிக்கிறானோ, அவனுக்குக் கங்கையில் ஸ்நானம் செய்த பலன் கிடைக்கும். ஒவ்வொரு பிறப்பிலும் மகாபாதகங்கள் செய்து பாவங்கள் நிறைய சேர்ந்துவிட்டாலும், இந்த அத்தியாயத்தை ஒரு தடவையாவது படித்தாலும் கேட்டாலும், எல்லாப் பாவங்களும் நசித்து விடுகின்றன.”</p>


<p class="Page-Break"> </p>
<p class="Sub-Heading" id="toc_marker-4-2">2. கற்புநெறி நின்ற அந்தணப் பெண்ணின் கதை மற்றும் பெருமை; உமை—நாரதர் உரையாடல்; கன்யாதானத்தின் பலன்</p>
<p class="Text"><span class="char-style-override-4">நரோத்தமன் கேட்டான்——</span> “பதிவிரதைப் பெண்மணிக்கு என்னுடைய கடந்தகால நிகழ்ச்சிகள் எப்படித் தெரிந்தன? அவளுடைய சக்தியும் மகிமையும் என்ன? இந்த விவரங்களைத் தயவு செய்து கூறுங்கள்.”</p>
<p class="Text"><span class="char-style-override-4">பகவான்——</span> குழந்தாய்! நான், உனக்கு ஏற்கனவே இதைப் பற்றிச் சொல்லியிருக்கிறேன். மேலும் கேட்பதற்கு ஆவலாக இருந்தால் கேள். உன் மனத்திலுள்ள எல்லாக் கேள்விகளுக்கும் நான் பதிலளிக்கிறேன். எந்தப் பெண்மணி கற்புடையவளாக இருக்கிறாளோ, கணவனை உயிருக்குயிராய் நேசிக்கின்றாளோ, கணவனுக்கு நன்மை செய்வதிலேயே ஈடுபட்டிருக்கிறாளோ, அவள் தேவர்களாலும், பரப்பிரும்மத்தை அறிந்த முனிவர்களாலும்கூட வழிபடத் தக்கவளாக ஆகிறாள். எந்தப் பெண்மணி, தன் கணவன் ஒருவருக்கே பணிபுரியும் நோன்பை ஏற்றுக்கொள்கிறாளோ, பிற ஆடவர் மீது பார்வைகூடச் செலுத்துவதில்லையோ, அவள் உலகத்தில் மிகவும் மரியாதைக்குரியவளாகக் கருதப்படுகிறாள்.</p>
<p class="Text">அன்புக்குரியவனே! முன்பொரு காலத்தில் நடந்த நிகழ்ச்சி. மத்திய தேசத்தில் மிகவும் அழகான நகரம் ஒன்று இருந்தது. அதில் பதிவிரதையான அந்தணப் பெண்மணி ஒருத்தி இருந்தாள். அவளுடைய பெயர் சைப்யா. அவளுடைய கணவன் முற்பிறவியில் செய்த பாவத்தினால் குஷ்டரோகியாகி விட்டான். அவனுடைய உடலில் புண்கள் ஏற்பட்டு இரத்தம் வழிந்தபடி இருந்தது. சைப்யா, இப்படிப்பட்ட கணவனுடைய பணியில் எப்பொழுதும் ஈடுபட்டிருந்தாள். கணவனுடைய மனத்தில் ஏற்படும் ஆசைகளைத் தன் சக்திக்கேற்றபடி நிறைவேற்றி வந்தாள். ஒவ்வொரு நாளும் அவள் கணவனைத் தெய்வம்போல் பூஜித்தாள். குற்றம் காணாமல் அவனிடம் அன்பு வைத்திருந்தாள். </p>
<p class="Text">ஒரு நாள் அவளுடைய கணவன், வீதியில் சென்று கொண்டிருந்த மிக அழகான வேசியைப் பார்த்தான். அவளைப் பார்த்ததுமே அவள்மீது மிகவும் மோகம் கொண்டான். அவனுடைய அறிவைக் காமதேவன் முற்றிலும் தன் வசப்படுத்திக் கொண்டுவிட்டான். அவன் வெகுநேரம் பெருமூச்செறிந்து கொண்டிருந்தான். பிறகு மிகவும் வருத்தமடைந்தவனாக ஆனான். அவனுடைய பெருமூச்சைக் கேட்டு, பதிவிரதை வீட்டினுள்ளிலிருந்து வெளியே வந்து, தன் கணவனிடம் கேட்டாள்— “நாதா! தாங்கள் ஏன் மிகவும் விரக்தியும் துக்கமும் அடைந்திருக்கீறீர்கள்? தாங்கள் ஏன் பெருமூச்சுவிட்டீர்கள்? பிரபோ! தங்களுக்கு என்ன வேண்டுமோ, அதை என்னிடம் சொல்லுங்கள். அது செய்யக்கூடிய காரியமாக இருந்தாலும் இல்லாவிட்டாலும், நான் தங்களுக்குப் பிரியமானதைக் கட்டாயமாகச் செய்வேன். தாங்கள்தான் என்னுடைய ஒரே குரு; பேரன்புக்குரியவர்.”</p>
<p class="Text"><span class="char-style-override-4">மனைவி இம்மாதிரி கேட்டதும் கணவன் கூறினான்——</span> “அன்பே! நான் விரும்பும் அந்த வேலையை நீயும் செய்ய முடியாது; என்னாலும் செய்ய முடியாது. ஆகவே, வீணாகப் பேசுவதில் பயனில்லை.”</p>
<p class="Text"><span class="char-style-override-4">சைப்யா——</span> “நாதா! தங்களுடைய விருப்பம் தெரிந்தால், அதை நிறைவேற்ற முடியும் என்ற நம்பிக்கை எனக்கு இருக்கிறது. ஆகவே, தாங்கள் உத்தரவு கொடுங்கள். நான், ஏதாவது ஓர் உபாயம் செய்து, தங்களுடைய விருப்பத்தை நிறைவேற்றி வைக்கிறேன். தங்களுக்கு விருப்பமானதும், ஆனால் செய்வதற்கு மிகவும் கடினமானதுமான வேலையை முயற்சி செய்து நான் நிறைவேற்றினால், எனக்கு இவ்வுலகம், மேலுலகம் இரண்டிலுமே நன்மை ஏற்படும்.”</p>
<p class="Text"><span class="char-style-override-4">கணவன்——</span> “பண்புள்ளவளே! சற்று முன்புதான் இந்த வீதியின் வழியாக மிக அழகான வேசி ஒருத்தி சென்று கொண்டிருந்தாள். அவளுடைய உடலழகு மிகவும் கவர்ச்சியாக இருந்தது. அவளைப் பார்த்ததிலிருந்து என்னுடைய இதயம் காமத்தீயினால் எரிந்து கொண்டிருக்கிறது. உன்னுடைய கிருபையினால் அந்த இளம்யுவதியை நான் அடைய முடியுமானால் என் பிறவிப்பயன் எனக்குக் கிடைத்துவிடும். தேவி! அவளை என்னுடன் இணையச் செய்து, எனக்கு நன்மை செய்வாயாக!”</p>
<p class="Text"><span class="char-style-override-4">சைப்யா——</span> “பிரபோ! தாங்கள் தைரியமாக இருங்கள். நான் முடிந்த வரையில் தங்களுடைய விருப்பத்தை நிறைவேற்றி வைக்கிறேன்.”</p>
<p class="Text">இப்படிச் சொல்லிவிட்டுப் பதிவிரதை மனத்திற்குள்ளேயே யோசித்து திட்டமிட்டாள். இரவின் கடைசி நேரத்தில் பொழுது விடியும் முன்பே எழுந்து சாணியும் துடைப்பமும் எடுத்துக் கொண்டு புறப்பட்டாள். செல்லும்பொழுது அவள் மனம் மகிழ்ச்சியால் நிரம்பியிருந்தது. வேசியின் வீட்டை அடைந்து அதன் முற்றத்தையும் வாசலையும் பெருக்கினாள். சாணத்தினால் நன்கு மெழுகிவிட்டு, மக்கள் தன்னைப் பார்த்துவிடக் கூடாது என்று பயந்தபடியே விரைவாகத் தன் வீட்டிற்குத் திரும்பிவிட்டாள். இவ்விதம் தொடர்ந்து மூன்று நாட்கள் பதிவிரதை வேசியின் வீட்டைப் பெருக்கி மெழுகினாள். வேசி, தன் வேலைக்காரிகளிடம்—— “இன்று வீட்டை இவ்வளவு சிறந்த முறையில் சுத்தம் செய்தது யார்?” என்று கேட்டாள். பணியாட்கள் தங்களுக்குள் கலந்து பேசி வேசியிடம், “அம்மணி! நாங்கள் யாரும் சுத்தம் செய்யவில்லை” என்று பதிலளித்தார்கள். இதைக் கேட்டு வேசிக்கு மிகவும் வியப்பு ஏற்பட்டது. அவள் வெகுநேரம் வரையில் இதைப் பற்றிச் சிந்தித்தாள். இரவு கழிந்ததும் எழுந்தவுடனேயே அவளுடைய பார்வை பதிவிரதையான அந்த அந்தணப் பெண்மணியின் மேல் பட்டது. அந்தணப் பெண் அன்றைய தினமும் பெருக்கி மெழுகுவதற்காக வந்திருந்தாள். அந்த பரம சாத்வியான பிராமணப் பதிவிரதையைப் பார்த்ததும், “ஐயோ! ஐயோ! தாங்கள் என்ன செய்கிறீர்கள்? என்னை மன்னித்துவிடுங்கள். இதைச் செய்ய வேண்டாம்” என்று சொல்லிக் கொண்டே, அந்த வேசி ஓடிச் சென்று, அவளுடைய கால்களைப் பிடித்துக் கொண்டு மறுபடியும் கூறினாள்—— “பதிவிரதையே! நீங்கள் என்னுடைய ஆயுள், உடல், செல்வம், புகழ், புண்ணியம் யாவற்றையும் அழிப்பதற்காகவா இப்படிச் செய்கிறீர்கள்? பதிவிரதையே! தங்களுக்கு வேண்டியதைக் கேளுங்கள். நான் கட்டாயம் கொடுப்பேன். இதை உறுதியுடன் சொல்கிறேன். பொன், இரத்தினம், மணிகள், ஆடைகள் போன்றவற்றில் எந்தப் பொருளின்மீது தங்களுக்கு விருப்பமானாலும் கேட்டு வாங்கிக் கொள்ளுங்கள்.”</p>
<p class="Text"><span class="char-style-override-4">சைப்யா——</span> “எனக்கு பொருள் ஒன்றும் தேவையில்லை. உன்னால் ஓர் உதவி ஆக வேண்டியிருக்கிறது. அதைச் செய்வதற்கு உறுதி கூறினால் சொல்கிறேன். அந்த வேலை நிறைவேறிய பிறகுதான் என் உள்ளத்திற்கு அமைதி ஏற்படும். அப்பொழுதுதான் நீ என்னுடைய எல்லா ஆசைகளையும் நிறைவேற்றியதாக நினைப்பேன்.”</p>
<p class="Text"><span class="char-style-override-4">வேசி——</span> “கற்புக்கரசியே! உடனே உங்கள் எண்ணத்தைச் சொல்லுங்கள். நான் சத்தியம் செய்து சொல்கிறேன். நான், தாங்கள் சொல்லும் வேலையை நிச்சயம் செய்வேன். அம்மா! உடனே தங்களுடைய தேவையைத் தெரிவித்து என்னைக் காத்தருளுங்கள்.”</p>
<p class="Text">பதிவிரதை வெட்கப்பட்டுக் கொண்டே, தன்னுடைய கணவனுக்குச் சிறந்ததாகவும் பிரியமானதாகவும் தோன்றிய அந்த விருப்பத்தைச் சொல்லிவிட்டாள். அதைக் கேட்டு வேசி, ஒரு க்ஷணநேரம் தன்னுடைய கடமையைப் பற்றியும், பதிவிரதையினுடைய கணவனின் துன்பம் பற்றியும் சிந்தனை செய்தாள். நாற்றத்துடன் கூடிய குஷ்டரோகியான மனிதனுடன் உறவு கொள்ள வேண்டியிருப்பதை நினைத்து அவள் மிகவும் துன்பப்பட்டாள். இருப்பினும் அவள் பதிவிரதையிடம், “தேவி! தங்களுடைய கணவர், என்னுடைய வீட்டிற்கு வந்தால், நான் ஒரு நாள் அவருடைய விருப்பத்தை நிறைவேற்றுவேன்” என்றாள்.</p>
<p class="Text"><span class="char-style-override-4">சைப்யா——</span> “சுந்தரி! நான் இன்று இரவே, என்னுடைய கணவரை எடுத்துக் கொண்டு உன் வீட்டிற்கு வருகிறேன். அவர், தான் விரும்பியதை அனுபவித்து திருப்தியடைந்த பிறகு மறுபடியும் அவரை என்னுடைய வீட்டிற்கு எடுத்துச் செல்கிறேன்.”</p>
<p class="Text"><span class="char-style-override-4">வேசி——</span> “புண்ணியவதியே! விரைவில் உங்கள் வீட்டிற்குச் செல்லுங்கள். இன்று நடுஇரவில் உங்களுடைய கணவர் என்னுடைய மாளிகைக்கு வரட்டும்.”</p>
<p class="Text">இதைக் கேட்டதும் பதிவிரதை, தன் வீட்டிற்குச் சென்றுவிட்டாள். தன்னுடைய கணவரிடம், “பிரபோ! தங்களுடைய காரியம் வெற்றி பெற்றுவிட்டது. இன்று இரவே தாங்கள், அவளுடைய வீட்டிற்குச் செல்ல வேண்டும்” என்றாள்.</p>
<p class="Text"><span class="char-style-override-4">நோயாளி கணவன் கூறினான்——</span> “தேவி! நான் எப்படி அந்த வீட்டிற்குச் செல்வேன்? என்னால் நடக்கவே முடியாதே! என்னுடைய விருப்பம் எப்படி நிறைவேறும்?”</p>
<p class="Text"><span class="char-style-override-4">மனைவி——</span> “பிராணநாதரே! நான், தங்களை என் முதுகின் மேல் உட்கார வைத்து எடுத்துச் சென்று, அவளுடைய வீட்டில் கொண்டு போய் சேர்த்துவிடுகிறேன். தங்களுடைய விருப்பம் நிறைவேறியதும், சென்றவாறே உங்களை எடுத்துக் கொண்டு திரும்பி வருவேன்.”</p>
<p class="Text"><span class="char-style-override-4">கணவன் கூறினான்——</span> “கல்யாணி! உன்னால்தான் என்னுடைய வேலை நிறைவேறப் போகிறது. நீ, இன்று செய்ததை வேறு எந்தப் பெண்மணியாலும் செய்ய முடியாது.”</p>
<p class="Text"><span class="char-style-override-4">ஸ்ரீபகவான் கூறுகிறார்——</span> அந்த நகரத்திலுள்ள ஒரு செல்வந்தருடைய வீட்டிலிருந்து திருடர்கள் ஏராளமான பணத்தைத் திருடிச் சென்றுவிட்டார்கள். இச்செய்தி அரசனுக்குத் தெரிந்ததும், அவர் இரவில் சுற்றிவரும் எல்லா ஒற்றர்களையும் வரவழைத்து மிகவும் கோபத்துடன் கூறினார்—— “நீங்கள் உயிருடன் இருக்க விரும்பினால், இன்று இரவே திருடர்களைப் பிடித்து என்னிடம் ஒப்படையுங்கள்.” அரசருடைய கடுமையான ஆணையைக் கேட்டு எல்லா ஒற்றர்களும் கவலையடைந்து திருடனைப் பிடிக்கும் நோக்கத்துடன் புறப்பட்டார்கள். அந்த நகரத்திற்கு அருகிலேயே அடர்ந்த காடு இருந்தது. அங்கு ஒரு மரத்தின் கீழே மகாதேஜஸ்வியான மாண்டவ்ய முனிவர் சமாதி நிலையில் ஆழ்ந்திருந்தார். யோகிகளின் தலைவரான அந்த மகரிஷி அக்னியைப்போல் மிகவும் ஒளிமயமாக விளங்கினார். பிரும்மதேவரைப்போல் பேரொளியுடன் விளங்கும் அந்த மாமுனிவரைப் பார்த்துவிட்டு, துஷ்டர்களான ஒற்றர்கள் தங்களுக்குள், “இவன்தான் திருடன். இந்த கபடன் அற்புதமான உருவம் கொண்டு இந்தக் காட்டில் வசிக்கிறான்” என்று பேசிக் கொண்டு, மாமுனிவர் மாண்டவ்யரைக் கட்டிப் போட்டுவிட்டார்கள். கொடிய இயல்பு கொண்ட அவர்களிடம் மாண்டவ்யர் எதுவும் பேசவில்லை. அவர்களை ஏறெடுத்தும் பார்க்கவில்லை. ஒற்றர்கள், அவரை அரசனிடம் இழுத்துச் சென்றார்கள். அரசர்—— “இன்று திருடன் கிடைத்துவிட்டான். நீங்கள் நகருக்கு அருகிலுள்ள நுழைவு வாயில் இருக்கும் பாதைக்கு இழுத்துச் சென்று, திருடனுக்கு விதிக்கப்பட்ட தண்டனையைக் கொடுங்கள்” என்றார்.</p>
<p class="Text">அந்த ஒற்றர்கள் அரசரின் உத்தரவுப்படி மாண்டவ்யரை அழைத்துச் சென்று, அங்கு பாதையில் புதைக்கப்பட்டிருந்த கழுமரத்தின் மீது உட்கார வைத்துவிட்டார்கள். அந்தக் கழுமரம் முனிவருடைய மலத்துவாரம் மூலமாக நுழைந்து தலைக்கு மேல் வந்துவிட்டது. அவருடைய உடல் முழுவதும் கழுமரத்தினால் பிளந்துவிட்டது. இதனிடையில் நடுஇரவில் பயங்கரமான இருட்டில், வானம் மேகத்தால் சூழப்பட்டு இருந்தபொழுது கற்புக்கரசியான அந்தணப் பெண்மணி, தன் கணவரைத் தன் முதுகின் மீது உட்கார வைத்துக் கொண்டு வேசியின் வீட்டிற்குச் சென்று கொண்டிருந்தாள். அவள் முனிவரைக் கடந்து சென்று கொண்டிருந்த பொழுது, அந்தக் குஷ்டரோகியின் உடல் முனிவருடைய சரீரத்தில் பட்டுவிட்டது. முனிவரின் சமாதிநிலை கலைந்துவிட்டது. அவர் மிகுந்த சினத்துடன் கூறினார்—— “எவன், என்னுடைய இந்த நிலையில் கடுமையான வேதனையை உணரச் செய்துவிட்டானோ, அவன் சூரியன் உதயமாவதற்குள் எரிந்து சாம்பலாகிவிட வேண்டும்.”</p>
<p class="Text">மாண்டவ்யருடைய சாபத்தைக் கேட்டதும் குஷ்டரோகி தரையில் விழுந்துவிட்டான். அப்பொழுது அந்தப் பதிவிரதை கூறினாள்—— “இன்றிலிருந்து மூன்று நாட்கள் வரை சூரியனே உதிக்காமலிருக்கக் கடவது.” இவ்விதம் சொல்லிவிட்டு அவள், தன்னுடைய கணவரை வீட்டிற்கு எடுத்துச் சென்று சுகமான படுக்கையில் தூங்க வைத்து, தானே அவரைத் தட்டிக் கொடுத்துக் கொண்டு உட்கார்ந்திருந்தாள். முனிசிரேஷ்டர் மாண்டவ்யர் அந்தக் குஷ்டரோகிக்குச் சாபமளித்துவிட்டு, தனக்கு விருப்பமான இடத்திற்குச் சென்றுவிட்டார். </p>
<p class="Text para-style-override-8">உலகத்தில் மூன்று நாட்களாக சூரியன் உதிக்கவில்லை. <span class="char-style-override-6">‡</span>சராசரங்களான ஜீவராசிகளோடுகூட மூவுலகத்தவர்கள் எல்லோரும் மிகுந்த துன்பமடைந்தனர். இதைப் பார்த்து எல்லா தேவர்களும் தேவேந்திரனின் தலைமையில் பிரும்மதேவரிடம் சென்று, கதிரவன் உதிக்காததைச் சொல்லி முறையிட்டார்கள்—— “பகவானே! சூரியன் உதிக்காத காரணம் என்ன? எங்களால் புரிந்து கொள்ள முடியவில்லை. தாங்கள்தான் தேவையானதைச் செய்ய வேண்டும்.” அவர்களுடைய முறையீட்டைக் கேட்டதும் பிரும்மதேவர் கற்பிற்சிறந்த பெண்மணி மற்றும் மாண்டவ்ய முனிவர் — இவர்களின் விபரங்களை விளக்கிக் கூறினார். அதற்குப் பிறகு, உடனடியாக தேவர்கள் விமானங்களில் ஏறி, பிரும்மதேவரை முன்னிட்டுக் கொண்டு, மண்ணுலகில் அந்தப் பெருநோயாளியின் வீட்டிற்கு வந்தார்கள். விமானங்களின் காந்தியினாலும், முனிவர்களுடைய ஒளியினாலும் பதிவிரதையினுடைய வீட்டினுள் நூற்றுக்கணக்கான சூரியர்கள் ஒருங்கே உதித்தாற்போல் ஒளி வெள்ளம் பரவியது. அப்பொழுது அன்னப்பறவைகள் போன்ற ஒளிமயமான விமானங்களின் மூலம் வந்திறங்கிய தேவர்களைப் பதிவிரதை பார்த்தாள். அவள், தன் கணவரின் அருகில் படுத்துக் கொண்டிருந்தாள். பிரும்மதேவர், அவளை அழைத்துக் கூறினார்—— “அன்னையே! தங்களுடைய ஒரு செயலினால் எல்லாத் தேவர்களும் அந்தணர்களும் பசுக்களும் மற்றும் அனைத்து உயிர்களும் இறந்துவிடக் கூடிய நிலை ஏற்பட்டுள்ளது. இதைச் செய்ய தங்களுக்கு எப்படி மனம் வந்தது? சூரியோதயத்திற்கு எதிரான கோபத்தை விட்டுவிடுங்கள்.”</p>
<p class="Foot-Note para-style-override-14"><span class="char-style-override-35">‡</span> சராசரங்கள் — அசையும் பொருட்களான மாந்தர், மிருகம், பறவை முதலியவையும், அசையாத பொருட்களான தாவரங்களும்.</p>
<p class="Text"><span class="char-style-override-4">பதிவிரதை கூறினாள்——</span> “பகவானே! என்னுடைய கணவர்தான் எனக்கு குரு, தெய்வம் எல்லாம். இவர், எனக்கு எல்லா உலகத்தினும் மேலானவர். சூரியோதயம் ஆனதும் முனிவருடைய சாபத்தினால் இவர் இறந்துவிடுவார். ஆகவே, நான் சூரியனுக்குச் சாபமிட்டிருக்கிறேன். கோபம், மோகம், பேராசை, பொறாமை அல்லது காமவசப்பட்டு நான் இதைச் செய்யவில்லை.”</p>
<p class="Text"><span class="char-style-override-4">பிரும்மதேவர்——</span> “அன்னையே! ஒருவருடைய மரணத்தினால் மூவுலகங்களுக்கும் நன்மை உண்டாகுமானால், தங்களுக்கு அதிகமான புண்ணியம் கிட்டும்.”</p>
<p class="Text"><span class="char-style-override-4">பதிவிரதை——</span> “கணவனைத் தியாகம் செய்வதால், தங்களுடைய பரம கல்யாணமயமான சத்தியலோகமே கிடைப்பதானாலும், அது எனக்கு நல்லதாகத் தோன்றவில்லை.”</p>
<p class="Text"><span class="char-style-override-4">பிரும்மதேவர்——</span> “தேவி! சூரியோதயம் ஆனதும் மூன்று உலகங்களும் ஆரோக்கியநிலையை அடைந்துவிடும். அப்பொழுது தங்களுடைய கணவர் எரிந்து சாம்பலாகிவிட்டாலும், நான் தங்களுக்கு நன்மை செய்வேன். எங்களுடைய ஆசீர்வாதத்தினால் மகாரோகியான உங்கள் கணவர் காமதேவனைப் போல் அழகாக உயிர்த்தெழுவார்.”</p>
<p class="Text">பிரும்மதேவர் இவ்விதம் சொன்னதும், அந்தப் பதிவிரதை சிறிது சிந்தனை செய்துவிட்டு, தன் சம்மதத்தைத் தெரிவித்தாள். உடனே மூவுலகத்திலும் சூரியோதயம் உண்டாயிற்று. முனிவருடைய சாபத்தினால் பிராமணன் எரிந்து சாம்பற்குவியலாகிவிட்டான். ஆனால், உடனே அந்த சாம்பற்குவியலிலிருந்து மன்மதனைப் போன்ற அழகான உருவத்துடன் அவன் வெளி வந்தான். இதைப் பார்த்து நகர மக்கள் அனைவரும் மிகவும் ஆச்சரியமடைந்தார்கள். தேவர்கள் மகிழ்ச்சி அடைந்தார்கள். எல்லா மக்களுடைய உள்ளமும் நிறைவு பெற்றது. அப்பொழுது சுவர்க்க லோகத்திலிருந்து சூரியனைப்போல் ஒளிகொண்ட ஒரு விமானம் வந்தது. அந்தப் பதிவிரதை, தன் கணவருடன் அதில் ஏறி அமர்ந்து, தேவர்களுடன் சுவர்க்கத்திற்குச் சென்றுவிட்டாள்.</p>
<p class="Text">சுபாவும் இப்படிப்பட்ட பதிவிரதையே. ஆகவே, அவள் எனக்குச் சமமானவள். அவள், தன்னுடைய கற்பின் மகிமையால் இறந்தகாலம், எதிர்காலம், நிகழ்காலம் மூன்றையும் அறிகிறாள். எந்த மனிதன் மிகவும் உத்தமமான, புண்ணியமான இக்கதையை உலகத்தாருக்கு எடுத்துக் கூறுவானோ, அவன் பல பிறவிகளில் செய்த பாவங்களிலிருந்து, முற்றிலும் விடுபட்டுத் தூய்மையாகிவிடுவான்.</p>
<p class="Text"><span class="char-style-override-4">பிராமணன் கேட்டான்——</span> “பகவானே! மாண்டவ்ய முனிவரின் உடல் கழுமரத்தால் காயமடைந்ததற்குக் காரணம் என்ன? கற்புடைய பெண்மணியின் கணவருக்கு ஏன் குஷ்டரோகம் ஏற்பட்டது?”</p>
<p class="Text"><span class="char-style-override-4">பகவான் ஸ்ரீவிஷ்ணு——</span> “மாண்டவ்ய முனிவர் சிறு பையனாக இருந்தபொழுது அறியாமையினாலும், விளையாட்டு புத்தியினாலும் ஒரு தும்பியினுடைய மலத்துவாரத்தில் ஒரு புல்லைப் போட்டு விட்டுவிட்டார். அந்த வயதில் தருமம், அதருமம் என்ற வேறுபாடு தெரியாது. இருந்தபோதிலும் அந்தக் குற்றத்திற்காக, அவர் ஒரு நாள் பகலிலும் இரவிலும் அப்படிப்பட்ட துன்பம் அனுபவிக்க நேரிட்டது. ஆனால், மாண்டவ்ய முனிவர் சமாதிநிலையில் இருந்ததால் சூலத்தினால் ஏற்பட்ட காயத்தின் வேதனையை அவர் முழுமையாக அனுபவிக்கவில்லை. இதேவிதமாக, பதிவிரதையின் கணவனும் முன் ஜென்மத்தில் குஷ்டரோகியான அந்தணன் ஒருவனைக் கொன்றுவிட்டான். அதனாலேயே அவனுடைய சரீரத்தில் துர்நாற்றத்துடன் கூடிய பெருவியாதி தோன்றியது. ஆனால், அந்தப் பிராமணன் நான்கு கோதானம் (பசுக்கள் தானம்) செய்திருந்தான். மூன்று கன்யாதானமும் செய்து கொடுத்திருந்தான். ஆகவே, அவனுடைய மனைவி பதிவிரதையாக விளங்கினாள். அந்த மனைவியின் காரணமாகவே, அவன் எனக்குச் சமமான நிலையைப் பெற்றுவிட்டான்.”</p>
<p class="Text"><span class="char-style-override-4">பிராமணன் கேட்டான்——</span> “பெருமானே! ஒரு பதிவிரதைக்கு இவ்வளவு மகிமை இருக்குமானால், எவனுடைய மனைவி தீய நடத்தை இல்லாதவளாக, நேர்மையானவளாக, பதிவிரதையாக இருக்கிறாளோ, அவளால் அவனுக்கும் சுவர்க்கம் நிச்சயம் கிடைக்கும். கற்புடையப் பெண்களினால் எல்லோருக்கும் நன்மை ஏற்பட வேண்டுமல்லவா?”</p>
<p class="Text"><span class="char-style-override-4">பகவான்——</span> “நீங்கள் சொல்வது சரியே. உலகத்தில் மிகவும் தீய நடத்தை கொண்ட பெண்களும் இருக்கிறார்கள். தனக்கு எல்லாவற்றையும் அர்ப்பணிக்கின்ற கணவனுக்குக் கூட, அவர்கள் துரோகம் செய்கின்றார்கள். அவர்களை எவ்விதத்திலும் கெட்ட நடத்தையிலிருந்து மீட்க முடியாவிடில், அப்படிப்பட்ட பெண்களை மனத்தாலும்கூட ஏற்றுக்கொள்ளக் கூடாது. காமவசப்படுகின்ற பெண் ஏழையான, அழகற்ற, பண்பில்லாத, தாழ்ந்த குலத்தைச் சேர்ந்த வேலைக்காரனைக்கூட ஏற்றுக் கொண்டு விடுகிறாள். மரணமடையும் வரையில்கூட இப்படி உறவு கொள்வதில் அவளுக்குத் தயக்கம் ஏற்படுவதில்லை. அவள் நல்ல பண்புகள், நல்ல குலம், உயர்ந்த செல்வம், அழகு, திறமை, இல்லறம் நடத்துவதில் சீர்மை — இவையனைத்தும் நிரம்பிய கணவனைக்கூட விட்டுவிட்டுத் தாழ்ந்தவனையும் ஏற்றுக் கொள்வாள். அந்தணரே! உமாதேவியும் நாரதரும் நிகழ்த்திய உரையாடல், இதற்கு எடுத்துக்காட்டாக இருக்கிறது. ஏனெனில், நாரதர் பெண்களுடைய பலவிதமான செயல்களையும் அறிந்தவர். நாரத முனிவர் இயற்கையிலேயே உலகத்தில் நடக்கும் ஒவ்வொரு விஷயத்தையும் அறியும் ஆவல் கொண்டவர். ஒரு தடவை ஏதோ யோசனையோடு மலைகளில் சிறந்த கைலாச பர்வதத்திற்குச் சென்றார். அங்கு அந்த மகாத்மாவான முனிவர், பார்வதியை வணங்கிக் கேட்டார்—— “தேவி! நான் பெண்களின் தீய நடவடிக்கைகளைப் பற்றி அறிய விரும்புகிறேன். இந்த விஷயத்தில் நான் முற்றிலும் ஒன்றும் தெரியாதவன். மிகுந்த பணிவுடன் தங்களிடம் கேட்கின்றேன். ஆகவே, எனக்கு விளக்கமாகச் சொல்லுங்கள்.”</p>
<p class="Text para-style-override-8"><span class="char-style-override-4">பார்வதிதேவி கூறினார்——</span> “நாரதரே! இளம்பெண்களின் மனம் எப்பொழுதும் ஆடவர்களிடமே ஈடுபட்டிருக்கிறது என்பதில் சற்றும் ஐயமில்லை. பெண், நெய் நிறைந்த குடத்திற்குச் சமமானவள். ஆண், எரிகின்ற நெருப்புத்தணலுக்கு ஒப்பானவன். ஆகவே, நெய்யையும் நெருப்பையும் ஒரே இடத்தில் வைக்கலாமா? கூடாது.<span class="char-style-override-6">‡</span> குழந்தைப்பருவத்தில் தந்தையும், இளமையில் கணவனும், முதுமையில் மகனும் பெண்களுக்குப் பாதுகாப்பாக இருக்கிறார்கள். ஆகவே, பெண்களுக்குத் தங்களைத் தாங்களே காப்பாற்றிக் கொள்ள வேண்டிய அவசியமோ, சுதந்திரமோ தேவையில்லை.<span class="char-style-override-6">§</span> அழகான பெண்ணிற்கு அவளுடைய விருப்பப்படி சுதந்திரம் தரப்படுமானால், அவள் பிற ஆண்களின் ஆசை வார்த்தைகளில் வசப்பட்டு கலக்கமடைந்து விபசாரத்திலும் ஈடுபட்டுவிடலாம். தயாரிக்கப்பட்ட சமையலின் மீது கவனம் வைக்காவிட்டால், அதைக் காகமும் நாயும் தன்னுரிமையாக நினைத்து தீண்டத் தொடங்கிவிடுகின்றன அல்லவா! அதைப் போலவேதான் இளம்பெண் மீது கட்டுப்பாடுகள் இல்லாவிட்டால், அவள் நடத்தை தவறித் தீய விபசாரி ஆகிவிடக் கூடும். பிறகு, அந்த நடத்தை கெட்டவளின் தொடர்பினால் குலம் முழுவதுமே களங்கமுடையதாக ஆகிவிடுகின்றது. அன்னியன் மூலம் பிறந்த மனிதன் ‘வர்ணஸங்கரன்’, அதாவது கலப்பு ஜாதிக்காரன் எனப்படுகிறான்.<span class="char-style-override-6">†</span> நன்னடத்தையுள்ள பெண் பிறந்தவீடு—புகுந்தவீடு, அதாவது தந்தையின் குலம், கணவரின் குலம் இரண்டினுடைய பெருமையையும் வளர்த்து நிலைநாட்டுகிறாள். பதிவிரதையான பெண்மணி, தன் குலத்தைக் கரையேற்றுகிறாள்; தீய நடத்தையுள்ளவள் நரகத்தில் வீழ்த்துகிறாள். சுவர்க்கம், குலப்பெருமை, களங்கம், புகழ்—இகழ், மகன், மகள், நண்பர்கள் யாவும் உலகத்தில் பெண்களின் கையிலேயே உள்ளன. ஆகவே அறிஞர்கள், நல்ல சந்ததியைப் பெறவேண்டும் என்ற விருப்பம் நிறைவேறுவதற்காகத் திருமணம் செய்து கொள்ளலாம். மோகத்தினால், காமவசத்தினால் கற்புள்ள பெண்ணைக் களங்கப்படுத்தி விட்டுவிடுகின்ற ஆண் மகாபாவியாவான். அவன், அந்தப் பெண்ணைக் கொலை செய்த பாவத்தை அடைந்து நரகத்தில் விழுகின்றான். பிறருடைய மனைவியைப் பலாத்காரம் செய்பவனும் அல்லது அவளுக்குப் பண ஆசையைக் காட்டித் தன் காமவலையில் சிக்க வைத்து விடுகின்றவனும், இந்த உலகத்தில் பெண்கொலை செய்த பாதகனாகக் கருதப்படுகிறான். இறந்த பிறகு பயங்கரமான நரகத்தில் விழுகிறான். பிறருடைய மனைவியைக் கவரும் மனிதன், அடுத்தப் பிறவியில் சண்டாளனாகப் பிறக்கிறான். அதே போன்று கணவனை வஞ்சனை செய்து ஏமாற்றும் மனைவி, வெகுகாலம் வரையில் நரகத்தில் துன்பம் அனுபவித்துக் காகமாகப் பிறந்து, எச்சிலையும் துர்நாற்றம் கொண்ட பொருட்களையும் தின்று வாழ்க்கையைக் கழிக்கிறாள். அதற்குப் பிறகு மனித குலத்தில் பெண்ணாகப் பிறந்து கைம்பெண்ணாகிறாள். தாய், குருவின் மனைவி, அந்தணப் பெண், அரசரின் ராணி அல்லது தனக்குப் பெரியோர்களின் மனைவியுடன் உடலுறவு கொள்ளும் மனிதன் மீளமுடியாத நரகத்தில் வீழ்கிறான். உடன்பிறந்தவள், உடன்பிறந்தவளின் மருமகள், மகள், மருமகள், சிறிய தாயார், மாமி, அத்தை, தாயுடன் பிறந்தவள் போன்ற உறவுள்ள பெண்களுடன் உடலுறவு கொள்பவனுக்கு நரகத்திலிருந்து விடுதலை கிடைப்பதில்லை. இது மட்டுமல்ல, அவனுக்குப் பிரும்மஹத்தி தோஷமும் ஏற்பட்டு, அவன் குருடனாகவும் ஊமையாகவும் செவிடனாகவும் ஆகித் தொடர்ந்து வீழ்ச்சியடைந்து கொண்டே இருப்பான்.” </p>
<p class="Foot-Note"><span class="char-style-override-35">‡</span>  க்<span class="char-style-override-36">4</span>ரு॒தகும்ப<span class="char-style-override-36">4</span>ஸமா நாரீ</p>
<p class="Foot-Note">தப்தாங்கா<span class="char-style-override-36">3</span>ரஸம: புமாந் ।</p>
<p class="Foot-Note">தஸ்மாத்<span class="char-style-override-36">3</span> க்<span class="char-style-override-36">4</span>ரு॒தம் ச வஹ்நிம் ச</p>
<p class="Foot-Note">ஹ்யேகஸ்தா<span class="char-style-override-36">2</span>நே ந தா<span class="char-style-override-36">4</span>ரயேத் ॥</p>
<p class="Foot-Note para-style-override-12">— பத்<span class="char-style-override-36">3</span>மபுராணம், ஸ்ரு॒ஷ்டிக<span class="char-style-override-36">2</span>ண்ட<span class="char-style-override-36">3</span>ம் 49/21</p>
<p class="Foot-Note"><span class="char-style-override-35">§</span>  பிதா ரக்ஷதி கௌமாரே</p>
<p class="Foot-Note">ப<span class="char-style-override-36">4</span>ர்தா ரக்ஷதி யௌவநே ।</p>
<p class="Foot-Note">புத்ராஶ்ச ஸ்தா<span class="char-style-override-36">2</span>விரே பா<span class="char-style-override-36">4</span>வே</p>
<p class="Foot-Note">ந ஸ்த்ரீ ஸ்வாதந்த்ர்யமர்ஹதி ॥</p>
<p class="Foot-Note para-style-override-12">— பத்<span class="char-style-override-36">3</span>மபுராணம், ஸ்ரு॒ஷ்டிக<span class="char-style-override-36">2</span>ண்ட<span class="char-style-override-36">3</span>ம் 49/23</p>
<p class="Foot-Note"><span class="char-style-override-35">†</span>  அரக்ஷணாத்<span class="char-style-override-36">3</span>யதா<span class="char-style-override-36">2</span> பாக:</p>
<p class="Foot-Note">ஶ்வகாகவஶகோ<span class="char-style-override-36">3</span> வஸேத் ।</p>
<p class="Foot-Note">ததை<span class="char-style-override-36">2</span>வ யுவதீ நாரீ ஸ்வச்—</p>
<p class="Foot-Note para-style-override-8">ச<span class="char-style-override-36">2</span>ந்தா<span class="char-style-override-36">3</span>த்<span class="char-style-override-36">3</span>து<span class="char-style-override-36">3</span>ஷ்டதாம் வ்ரஜேத் ॥</p>
<p class="Foot-Note">புநரேவ குலம் து<span class="char-style-override-36">3</span>ஷ்டம் தஸ்யா:</p>
<p class="Foot-Note">ஸம்ஸர்க<span class="char-style-override-36">3</span>தோ ப<span class="char-style-override-36">4</span>வேத் ।</p>
<p class="Foot-Note">பரபீ<span class="char-style-override-36">3</span>ஜே நரோ ஜாத: ஸ</p>
<p class="Foot-Note">ச ஸ்யாத்<span class="char-style-override-36">3</span>வர்ணஸங்கர: ॥</p>
<p class="Foot-Note para-style-override-13">— பத்<span class="char-style-override-36">3</span>மபுராணம், ஸ்ரு॒ஷ்டிக<span class="char-style-override-36">2</span>ண்ட<span class="char-style-override-36">3</span>ம் 49/25—26</p>
<p class="Text"><span class="char-style-override-4">அந்தணன் வினவினான்——</span> “பகவானே! இப்படிப்பட்ட பாவம் செய்த மனிதன் பாவத்திலிருந்து மீட்சி பெறுவதற்கு என்ன வழி?”</p>
<p class="Text para-style-override-8"><span class="char-style-override-4">ஸ்ரீபகவான் கூறினார்——</span> “மேலே குறிப்பிட்ட பெண்களுடன் உடலுறவு கொண்ட மனிதன், இரும்பில் பெண் சிலை செய்து, அதை நெருப்பில் நன்றாகச் சூடாக்கி, அதை நெருக்கமாக அணைத்துக் கொண்டு உயிரை விடவேண்டும். இவ்விதம் தூய்மையடைந்து மறுஉலகத்திற்குச் செல்லவேண்டும். மனிதன் இல்லறத்தைத் துறந்து, என்னிடம் மனம் செலுத்தி, ஒவ்வொரு நாளும் ‘கோவிந்த நாமஸ்மரணம்’ செய்து வந்தால், அவனுடைய எல்லாப் பாவங்களும் நசித்துவிடும். அவன் மூலமாகச் செய்யப்பட்ட ஆயிரக்கணக்கான பிரும்மஹத்தி தோஷங்கள், குருவின் மனைவியிடம் தவறாக நடந்து கொண்ட குற்றங்கள், இலட்சம் தடவை கள் குடித்த குற்றம், பொன் திருடிய குற்றம், பல ஆண்டுகளாகப் பாவிகளோடு தொடர்பு வைத்திருந்த குற்றம் முதலியனவும், மேலும் பலப்பல பெரிய பாவங்களும், என் பெயரைச் சொல்லி ஜபம் செய்வதால், உடனேயே நசித்து விடுகின்றன. இவற்றைவிடப் பெரிய பாவங்களும் பாதகச் செயல்களும்கூட நெருப்பிற்கருகில் பஞ்சுக்குவியல் போல் எரிந்து விடுகின்றன. ஆகவே, என்னுடைய ‘கோவிந்த நாமஸ்மரணம்’ செய்து தூய்மை அடையவேண்டும். (ஆனால், பகவந்நாமம் நம்மைக் காக்கும் என்று மட்டும் நினைத்து வேண்டுமென்றே பாவம் செய்தால், அது அவனை ஒருபொழுதும் காப்பாற்றாது. தினமும் என்னுடைய ‘கோவிந்த நாமகீர்த்தனை’ செய்தும், பூஜை செய்து கொண்டும் இல்லறம் நடத்தி வந்தால், அவன் பாவத்திலிருந்து விடுபட்டுவிடுகிறான். குழந்தாய்! கங்கை நதியின் கரையில் மங்களகரமான சூரியகிரகணம் நேரும் சுபமுகூர்த்தத்தில் கோடிக்கணக்கான பசுக்கள் தானம் செய்வதால் என்ன பலன் கிடைக்குமோ, அதைவிட ஆயிரம் மடங்கு அதிகமான பலன் ‘கோவிந்த நாமகீர்த்தனம்’ செய்து வழிபடுவதால் கிடைத்துவிடுகின்றது. கீர்த்தனம் செய்து வழிபடுகின்ற மனிதன், என்னுடைய வைகுண்டத்தில் என்றும் வசிக்கும் பாக்கியம் பெறுகின்றான்.<span class="char-style-override-6">‡</span> புராணங்களிலுள்ள என்னுடைய கதையைக் கேட்கும் மனிதன், என்னுடைய சமநிலையை அடைகிறான். எவன் புராணக் கதைகளைச் சொல்கிறானோ, அவன் என்னுடன் இணைந்து விடுகிறான். ஆகவே, பிரதி தினமும் புராணக் கதைகளைக் கேட்க வேண்டும். புராணங்கள் தருமங்களின் களஞ்சியம்.</p>
<p class="Foot-Note"><span class="char-style-override-35">‡</span>  யோ வை க்<span class="char-style-override-36">3</span>ரு॒ஹாஶ்ரமம்</p>
<p class="Foot-Note">த்யக்த்வா மச்சித்தோ ஜாயதே நர: ।</p>
<p class="Foot-Note">நித்யம் ஸ்மரதி கோ<span class="char-style-override-36">3</span>விந்த<span class="char-style-override-36">3</span>ம்</p>
<p class="Foot-Note para-style-override-8">ஸர்வபாபக்ஷயோ ப<span class="char-style-override-36">4</span>வேத் ॥</p>
<p class="Foot-Note">ப்<span class="char-style-override-36">3</span>ரஹ்மஹத்யாயுதம் தேந</p>
<p class="Foot-Note">க்ரு॒தம் கு<span class="char-style-override-36">3</span>ர்வங்க<span class="char-style-override-36">3</span>நாக<span class="char-style-override-36">3</span>ம: ।</p>
<p class="Foot-Note">ஶதம் ஶதஸஹஸ்ரம் ச</p>
<p class="Foot-Note para-style-override-8">பைஷ்டீமத்<span class="char-style-override-36">3</span>யஸ்ய ப<span class="char-style-override-36">4</span>க்ஷணம் ॥</p>
<p class="Foot-Note">ஸ்வர்ணாதே<span class="char-style-override-36">3</span>ர்ஹரணம் சைவ</p>
<p class="Foot-Note">தேஷாம் ஸம்ஸர்க<span class="char-style-override-36">3</span>கஶ்சிரம் ।</p>
<p class="Foot-Note">ஏதாந்யந்யாநி பாபாநி</p>
<p class="Foot-Note para-style-override-8">மஹாந்தி பாதகாநி ச ॥</p>
<p class="Foot-Note">அக்<span class="char-style-override-36">3</span>நிம் ப்ராப்ய யதா<span class="char-style-override-36">2</span> தூலம்</p>
<p class="Foot-Note">த்ரு॒ணமாஶு ப்ரணஶ்யதி ।</p>
<p class="Foot-Note">தஸ்மாந்மந்நாம கோ<span class="char-style-override-36">3</span>விந்த<span class="char-style-override-36">3</span>ம்</p>
<p class="Foot-Note para-style-override-8">ஸ்ம்ரு॒த்வா பூதோ ப<span class="char-style-override-36">4</span>வேந்நர: ॥</p>
<p class="Foot-Note">யோ வா க்<span class="char-style-override-36">3</span>ரு॒ஹாஶ்ரமே திஷ்டே<span class="char-style-override-36">2</span>ந்—</p>
<p class="Foot-Note">நித்யம் கோ<span class="char-style-override-36">3</span>விந்த<span class="char-style-override-36">3</span>கோ<span class="char-style-override-36">4</span>ஷணம் ।</p>
<p class="Foot-Note">க்ரு॒த்வா ச பூஜயித்வா ச ஸ</p>
<p class="Foot-Note para-style-override-8">பாபாத்ஸந்தரோ ப<span class="char-style-override-36">4</span>வேத் ॥</p>
<p class="Foot-Note">பா<span class="char-style-override-36">4</span>கீ<span class="char-style-override-36">3</span>ரதீ<span class="char-style-override-36">2</span>தடே ரம்யே க<span class="char-style-override-36">2</span>க<span class="char-style-override-36">3</span>ஸ்ய</p>
<p class="Foot-Note">க்<span class="char-style-override-36">3</span>ரஹணே ஶிவே ।</p>
<p class="Foot-Note">க<span class="char-style-override-36">3</span>வாம் கோடிப்ரதா<span class="char-style-override-36">3</span>நேந</p>
<p class="Foot-Note para-style-override-8">யத்ப<span class="char-style-override-36">2</span>லம் லப<span class="char-style-override-36">4</span>தே நர: ॥</p>
<p class="Foot-Note">தத்ப<span class="char-style-override-36">2</span>லம் ஸமவாப்நோதி</p>
<p class="Foot-Note">ஸஹஸ்ரம் சாதி<span class="char-style-override-36">4</span>கம் ச யத் ।</p>
<p class="Foot-Note">கோ<span class="char-style-override-36">3</span>விந்த<span class="char-style-override-36">3</span>கீர்தநே தாத</p>
<p class="Foot-Note">மத்புரே சாக்ஷயம் வஸேத் ॥</p>
<p class="Foot-Note para-style-override-13">— பத்<span class="char-style-override-36">3</span>மபுராணம், ஸ்ரு॒ஷ்டிக<span class="char-style-override-36">2</span>ண்ட<span class="char-style-override-36">3</span>ம் 49/50—56</p>
<p class="Text">அந்தணோத்தமரே! பதிவிரதா ஸ்திரீகளிடம் இருக்கும் மிகச் சிறப்பான குணங்களை நான் வர்ணிக்கிறேன், கேளுங்கள். கற்புக்கரசிகளின் குலம் தூய்மையாகிறது. அங்கு மகாலட்சுமி என்றும் வசிக்கிறாள். கற்புக்கரசிகளின் பிறந்த குலம், அவர்கள் திருமணம் செய்து கொண்ட குலம் இரண்டிற்கும், அவளுடைய கணவருக்கும் சுவர்க்கம் கிட்டுகிறது. எந்த ஸ்திரீகள், தங்களுடைய வாழ்க்கையின் முற்பகுதியில் பாவம்—புண்ணியம் இரண்டும் கலந்து செய்து, பிறகு பதிவிரதைகளாக விளங்குகிறார்களோ, அவர்களுக்கும் என்னுடைய வைகுண்டலோகவாசம் கிடைத்துவிடுகின்றது. பிராமண விதவை, விதவைக்குரிய விரதப்படி வாழவேண்டும். அவள் ஏகாதசி விரதம் இருக்க வேண்டும். இல்லாவிடில் அடுத்தப் பிறவியிலும் விதவையாவாள். மேலும், ஒவ்வொரு பிறவியிலும் துரதிருஷ்டம் பிடித்தவளாகத் துன்பப்படுவாள். மீன், மாமிசம் முதலியவற்றை உண்பதாலும், நோன்பு—விரதம் இவற்றை மேற்கொள்ளாமையினாலும், அவள் வெகுகாலம் வரையில் நரகத்தில் உழன்று, பிறகு நாயாகப் பிறப்பாள். குலத்தை அழிக்கும் விதவை, கெட்ட நடத்தையுள்ளவளாகித் தகாத உடலுறவு கொண்டால், அவள் நரக வேதனை அனுபவித்த பிறகு, பத்து பிறவிகளில் பெண்கழுகாகப் பிறப்பாள். பிறகு, இரண்டு முறை நரியாகப் பிறந்து, அதன்பின் மனிதப்பிறவி எடுப்பாள். அதிலும்கூட இளம்வயதிலேயே விதவையாகி, வேலைக்காரியாக வாழ்க்கை நடத்துவாள்.”</p>
<p class="Text"><span class="char-style-override-4">பிராமணன் வினவினான்——</span> “பகவானே! தாங்கள், எனக்கு அருள்புரிந்து கன்யாதான பலன்களை விளக்கமாகச் சொல்லவேண்டும். மேலும், அதனுடைய உண்மையான நியமங்களையும் சொல்லுங்கள்.”</p>
<p class="Text para-style-override-8"><span class="char-style-override-4">ஸ்ரீபகவான் உரைத்தார்——</span> அழகும், பண்பும், நல்ல குலமும், இளமையும், செழிப்பும், செல்வங்களும், தானியங்களும் நிறைந்த வரனுக்கு (மணமகனுக்கு) கன்யாதானம் செய்வதால் வரும் பலன்களைச் சொல்கிறேன், கேளுங்கள். நகைகளுடன் கூடிய கன்னிகையைத் தானம் செய்பவன், அதன் மூலமாக மலைகள், தோட்டங்கள், காடுகள் யாவும் நிறைந்த முழு பூமியைத் தானம் செய்தவனாகிறான். பெண்ணிற்காகப் பணம் பெற்று வயிறு வளர்க்கும் தந்தை நரகத்தையடைகிறான். தன்னுடைய மகளை விற்று விடுகின்ற மூடனுக்கு நரகத்திலிருந்து ஒருபொழுதும் விடுதலையே கிடைக்காது. எவன் பணத்தாசை காரணமாக தகுதியற்ற மனிதனுக்குக் கன்யாதானம் செய்கிறானோ, அவன் ரௌரவ நரகத்தில் விழுந்து முடிவில் சண்டாளனாகிவிடுகிறான்.<span class="char-style-override-6">‡</span> ஆகவே, படித்தறிந்த அறிவாளி, தன் மாப்பிள்ளையிடமிருந்து (தன் பெண்ணிற்காகப்) பணம் பெறவேண்டுமென்கிற எண்ணத்தை எப்பொழுதுமே தவறியும் நினைக்கக் கூடாது. தன்னிடமுள்ளதில் ஒரு சிறிதளவு தன் மாப்பிள்ளைக்குத் தந்தாலும், அது அக்ஷயமாக — குறைவற்றதாக — ஆகும். பூமி, பசுமாடு, தங்கம், செல்வம், தானியம் மற்றும் துணிமணிகள் முதலியன எதுவானாலும் சரி, மாப்பிள்ளைக்கு ‘வரதட்சிணை’ என்கிற நிலையில் தரப்படுமேயானால், அது குறைவற்ற பயன்களைத் தருவதாக ஆகும். மேலும், கொடுப்பவன் ஒரு பொருளைத் தானமாகக் கொடுப்பதாகத் தீர்மானித்து, பின் அதைத் தானம் செய்ய மறந்தானேயானாலும், தானம் பெறுபவன் அதைத் தருவதாக நிச்சயித்தவனுக்கு நினைவூட்டி, அப்பொருளைப் பெறாமல் போனாலும் அவ்விருவரும் நரகம் புகுவர். அது எவ்வாறெனில், அறுந்த கயிறு குடத்தோடு கிணற்றில் வீழ்ந்து முழுகினாற்போலத்தான். நேர்மையான மனிதன் என்ன செய்வானெனில், தன் மாப்பிள்ளைக்கு வரதட்சணையாக, தான் எதெல்லாம் தரவேண்டுமென நினைத்தானோ, அவற்றையெல்லாம் மறவாமல் நிச்சயம் அளித்துவிடுவான். அவ்வாறு தராமல் விடுவானேயானால் முதலில் அவன் நரகத்தில் இடர்படுவான். பின் தன்னிடம் பொருள் பெற்றவனுக்கே அடிமையாக இருக்கும் பிறவியெடுப்பான்.</p>
<p class="Foot-Note"><span class="char-style-override-35">‡</span>  ய: புந: ஶுல்கமஶ்நாதி</p>
<p class="Foot-Note">ஸ யாதி நரகம் நர: ।</p>
<p class="Foot-Note">விக்ரீத்வா சாத்மஜாம்</p>
<p class="Foot-Note para-style-override-8">மூடோ<span class="char-style-override-36">4</span> நரகாந்த நிவர்ததே ॥</p>
<p class="Foot-Note">லோபா<span class="char-style-override-36">4</span>த<span class="char-style-override-36">3</span>ஸத்<span class="char-style-override-36">3</span>ரு॒ஶே பும்ஸி</p>
<p class="Foot-Note">கந்யாம் யஸ்து ப்ரயச்ச<span class="char-style-override-36">2</span>தி ।</p>
<p class="Foot-Note">ரௌரவம் நரகம் ப்ராப்ய</p>
<p class="Foot-Note">சாண்டா<span class="char-style-override-36">3</span>லத்வம் ச க<span class="char-style-override-36">3</span>ச்ச<span class="char-style-override-36">2</span>தி ॥</p>
<p class="Foot-Note para-style-override-13">— பத்<span class="char-style-override-36">3</span>மபுராணம், ஸ்ரு॒ஷ்டிக<span class="char-style-override-36">2</span>ண்ட<span class="char-style-override-36">3</span>ம் 49/90—91</p>
<p class="Text para-style-override-2">அதிகமாக சாப்பிடுபவன், வெகுதூரத்தில் வசிப்பவன், மிகப்பெரிய செல்வந்தன், அதிக தீய நடத்தையுள்ளவன், நற்குடிப் பிறப்பற்றவன், மூடன் ஆகிய இந்த ஆறுவிதமான மனிதர்களுக்கும் பெண்ணைக் கொடுக்கக்கூடாது. இதே மாதிரி அதிக வயதானவன், மிகவும் ஏழை, நோயாளி, மிக அருகில் வசிப்பவன், மிகவும் கோபம் கொள்பவன், திருப்தியற்றவன் ஆகிய இந்த ஆறு பேர்களுக்கும் கன்யாதானம் செய்யக்கூடாது. இவர்களுக்குக் கன்யாதானம் செய்யும் மனிதன் நரகத்தையடைகிறான். பணத்தின் மீதுள்ள பேராசையினாலோ, பெருமை கிடைக்கும் என்று எதிர்பார்த்தோ கன்யாதானம் செய்பவனும், ஒரு பெண்ணைக் காட்டி, வேறொரு பெண்ணைக் கல்யாணம் செய்து வைப்பவனும்கூட நரகத்திற்குத்தான் செல்வான். எவன் தினமும் இந்த மிகவும் உயர்ந்த, புண்ணியமயமான இக்கதையைக் கேட்கிறானோ, அவனது பலப் பிறவிப் பாவமனைத்தும் அழித்துவிடுகின்றன.”</p>


<p class="Page-Break"> </p>
<p class="Sub-Heading" id="toc_marker-4-3">3. துலாதாரனுடைய சத்தியமும் சமத்துவ புத்தியும்; உண்மை பேசுவதன் மகிமை; ஒரு வேளாளனின் கதை; மூக சண்டாளன் முதலியோர் வைகுண்டம் சென்ற வரலாறு</p>
<p class="Text"><span class="char-style-override-4">பிராமணன் (நரோத்தமன்) கூறினான்——</span> “பிரபோ! தாங்கள் என்மீது அருள்கூர்ந்து துலாதாரனுடைய வரலாற்றையும், அவனுடைய இணையற்ற சக்தியையும் முழுமையாக விளக்கிச் சொல்லவேண்டும்.”</p>
<p class="Text para-style-override-8"><span class="char-style-override-4">பகவான் கூறினார்——</span> “சத்திய மார்க்கத்தில் சென்று பேராசையையும், களங்கமான புத்தியையும் விட்டுவிட்டு தினசரி ஏதேனும் தானம் செய்பவன், ஏராளமான தட்சிணை கொடுத்து நூறு யாகங்கள் செய்தவனாக ஆகிறான். சத்தியத்தினால்தான் சூரியன் உதிக்கிறான்; சத்தியத்தினாலேயே காற்று வீசுகின்றது. சத்தியத்தின் மகிமையினால்தான் சமுத்திரம், தன்னுடைய எல்லையை மீறுவதில்லை. பகவான் கூர்மமூர்த்தி, இந்தப் பூவுலகத்தைத் தன்னுடைய முதுகின் மேல் தாங்கிக் கொண்டிருக்கிறார். சத்தியத்தின் பலத்தினால்தான் மூவுலகமும், எல்லா மலைகளும் நிலைத்திருக்கின்றன. சத்தியத்திலிருந்து நழுவி விடுகின்றவனுக்கு நிச்சயமாக நரகத்தில் வசிக்க நேரிடுகின்றது. மனம், வாக்கு, செயல் — இம்மூன்றிலும் சத்தியத்தைக் கடைப்பிடிப்பவன், இந்த அழியும் உடல் மூலம் அழிவற்ற பகவானுடைய பரமபதத்தையடைந்து பகவானுடைய வடிவமாகவே ஆகிவிடுகின்றான். சத்தியத்தின் பலத்தினாலே எல்லா ரிஷிகளும் முனிவர்களும் என்னை அடைந்து அழியாத நிலை பெற்றிருக்கிறார்கள். சத்தியத்தின் காரணமாகவே அரசர் யுதிஷ்டிரர், மனித உடலுடனேயே சுவர்க்கத்தை அடைந்தார்.<span class="char-style-override-6">‡</span> அவர், எல்லா விரோதிகளையும் வெற்றி கொண்டு தருமநியமத்துடன் உலகைக் காத்து வந்தார். கிடைப்பதற்கரிய தூய்மையான ‘ராஜசூய யக்ஞம்’ செய்தார். அவர் தினமும் எண்பத்து நான்காயிரம் பிராமணர்களுக்கு உணவளித்து, அவர்களுடைய விருப்பத்தின்படியே வேண்டியளவு செல்வத்தைத் தானமாகக் கொடுத்தார். ஒவ்வொரு பிராமணனுடைய ஏழ்மையும் நீங்கிவிட்டது என்று தெரிந்த பிறகுதான் அவர் பிராமண சமுதாயத்திற்கு விடைகொடுத்து அனுப்பி வந்தார். இவையெல்லாம் அவருடைய சத்திய விரதத்தின் சக்தியினாலேயே நடைபெற்று வந்தன.</p>
<p class="Foot-Note"><span class="char-style-override-35">‡</span>  ஸத்யேநோத<span class="char-style-override-36">3</span>யதே ஸூரோ</p>
<p class="Foot-Note">வாதி வாதஸ்ததை<span class="char-style-override-36">2</span>வ ச ।</p>
<p class="Foot-Note">ந லங்க<span class="char-style-override-36">4</span>யேத் ஸமுத்<span class="char-style-override-36">3</span>ரஸ்து</p>
<p class="Foot-Note para-style-override-8">கூர்மோ வா த<span class="char-style-override-36">4</span>ரணீம் யதா<span class="char-style-override-36">2</span> ॥</p>
<p class="Foot-Note">ஸத்யேந லோகாஸ்திஷ்ட<span class="char-style-override-36">2</span>ந்தி</p>
<p class="Foot-Note">ஸர்வே ச வஸுதா<span class="char-style-override-36">4</span>த<span class="char-style-override-36">4</span>ரா: ।</p>
<p class="Foot-Note">ஸத்யாத்<span class="char-style-override-36">3</span>ப்<span class="char-style-override-36">4</span>ரஷ்டோ<span class="char-style-override-37">ऽ</span>த<span class="char-style-override-36">2</span> ய: ஸத்த்வோ:</p>
<p class="Foot-Note para-style-override-8">அப்யதோ<span class="char-style-override-36">4</span>வாஸீ ப<span class="char-style-override-36">4</span>வேத்<span class="char-style-override-36">3</span> த்<span class="char-style-override-36">4</span>ருவம் ॥</p>
<p class="Foot-Note">ஸத்யவாசி ரதோ யஸ்து</p>
<p class="Foot-Note">ஸத்யகார்யரத: ஸதா<span class="char-style-override-36">3</span> ।</p>
<p class="Foot-Note">ஸஶரீரேண ஸ்வர்லோக—</p>
<p class="Foot-Note para-style-override-8">மாக<span class="char-style-override-36">3</span>த்யாச்யுததாம் வ்ரஜேத் ॥</p>
<p class="Foot-Note">ஸத்யேந முநய: ஸர்வே மாம்</p>
<p class="Foot-Note">ச க<span class="char-style-override-36">3</span>த்வா ஸ்தி<span class="char-style-override-36">2</span>ரா:ஸ்தி<span class="char-style-override-36">2</span>தா: ।</p>
<p class="Foot-Note">ஸத்யாத்<span class="char-style-override-36">3</span> யுதி<span class="char-style-override-36">4</span>ஷ்டி<span class="char-style-override-36">2</span>ரோ ராஜா</p>
<p class="Foot-Note">ஸஶரீரோ தி<span class="char-style-override-36">3</span>வம் க<span class="char-style-override-36">3</span>த: ॥</p>
<p class="Foot-Note para-style-override-13">— பத்<span class="char-style-override-36">3</span>மபுராணம், ஸ்ரு॒ஷ்டிக<span class="char-style-override-36">2</span>ண்ட<span class="char-style-override-36">3</span>ம் 50/3—6</p>
<p class="Text">ஹரிச்சந்திர மகாராஜா சத்தியத்தையே ஆதாரமாகக் கொண்டதால்தான் தன்னுடைய வாகனங்கள், பரிவாரங்கள் முதலியவற்றுடனும், தன்னுடைய தூய்மையான உடலுடனும் இன்றும் சத்தியலோகத்தில் திகழ்கிறார். இவர்களைத் தவிர இன்னும் பல அரசர்கள், சித்தர்கள், மகரிஷிகள், ஞானிகள், யாகம் செய்தவர்கள் சத்தியம் தவறாமல் இருந்திருக்கிறார்கள். சத்தியத்தில் ஈடுபட்டிருப்பவர்கள்தான் உலகத்தை உய்விப்பதில் வெற்றி காண முடியும். மகாத்மா துலாதாரன் சத்தியவாதியாகவே வாழ்ந்தார். உண்மையே பேசியதன் காரணமாகவே, அவர் இந்த உலகத்தில் ஈடு இணையற்றவராக வாழ்ந்தார். துலாதாரர் ஒருபொழுதும் பொய் பேசியதில்லை. விலை மலிவான பொருளானாலும், அதிக விலையுள்ளதானாலும், எல்லாவிதமான பொருட்களையும் வாங்குவதிலும் விற்பதிலும், அவர் சிறந்த அறிவாளியாக இருந்தார்.</p>
<p class="Text">உலகத்தில் (வழக்குகளில்) சாட்சியின் உண்மையான பேச்சே உயர்ந்ததாகக் கருதப்படுகின்றது. எத்தனையோ சாட்சிகள் உண்மையே பேசி அழிவற்ற சுவர்க்கத்தை அடைந்துள்ளார்கள். பலவிதமான யாகங்களினாலும் கிடைப்பதற்கரிய பிரும்மலோகத்தை, சபையில் சென்று உண்மையே பேசும் புலமை நிறைந்த பேச்சாளன் பெற்றுவிடுகிறான். சபையில் உண்மை பேசுபவன் ‘அசுவமேத யாகம்’ செய்த பலனைப் பெறுகிறான். பேராசையினாலும் வெறுப்பினாலும் பொய் பேசுகின்ற மனிதன் ரௌரவ நரகத்தில் வீழ்கிறான். இவற்றிற்கெல்லாம் சாட்சியாக விளங்கியவர், துலாதாரர். அவர் மனிதர்களில் கண்கண்ட சூரியனைப் போல் விளங்கினார். பேராசையைத் தியாகம் செய்வதால், மனிதன் சுவர்க்கத்தில் தேவன் ஆகிறான் என்பது தெளிவாக விளங்குகின்றது.</p>
<p class="Text">மிகவும் பாக்கியசாலியான ஒரு வேளாளன் இருந்தான். அவன் பேராசை என்பதையே அறியாதவன். அவன் கீரையைப் புசித்தும், கடைவீதியில் சிதறியுள்ள உணவு தானியங்களைப் பொறுக்கியும், வயல்களில் உதிர்ந்து கிடக்கும் நெல்மணிகளைச் சேகரித்தும் மிகுந்த சிரமத்துடன் வாழ்க்கை நடத்தி வந்தான். அவனிடம் இரண்டு கிழிந்த கந்தல் துணிகள் மட்டும் இருந்தன. அவன், தன் கைகளையே பாத்திரமாகப் பயன்படுத்தினான். அவனுக்கு எந்தப் பொருளும் கிடைக்கவில்லை. இருந்தபோதிலும், அவன் பிறரிடமிருந்து பணம் வாங்குவதில்லை. ஒரு நாள் நான், அவனைச் சோதிப்பதற்காக இரண்டு புதிய துணிகளை எடுத்துச் சென்றேன். நதிக்கரையில் ஒரு மூலையில் பணிவுடன் வைத்துவிட்டு, வேறோர் இடத்தில் சென்று நின்று கொண்டேன். வேளாளன், அந்த இரண்டு வஸ்திரங்களைப் பார்த்தும்கூட, அவற்றை எடுத்துக் கொள்ள வேண்டுமென்று ஆசைப்படவில்லை. அவை வேறு யாருடையதோ என்று நினைத்துப் பேசாமல் வீட்டிற்குச் சென்றுவிட்டான். அந்த இரண்டு துணிகளினால் அவனுக்கு லாபம் அதிகம் இல்லை என்று நினைத்து எடுத்திருக்க மாட்டான் என்று தீர்மானித்து, நான் வேறொரு பரீட்சை செய்தேன்.</p>
<p class="Text">நான், அத்திப்பழத்தில் சில தங்கத் துண்டுகளைப் போட்டு, அதே இடத்தில் வைத்தேன். மகததேசத்தில், நதிக்கரை—ஜனங்களில்லாத ஒரு தனித்த இடத்தில் சென்று கொண்டிருந்த அவன், அந்த அற்புதமான பழத்தைப் பார்த்தான். அதன் மீது அவனுடைய பார்வை பட்டதுமே அவன் இரைந்து கூறினான்—— “போதும், போதும். இது ஏதோ செயற்கையாக நிகழ்ந்தது போல் தோன்றுகிறது. இந்தச் சமயத்தில் நான் இந்தப் பழத்தை எடுத்தால், பேராசை கொள்ளாத என்னுடைய மனவுறுதி நசித்துவிடும். பணத்தைப் பாதுகாப்பது மிகவும் கடினம். செல்வம் அகங்காரத்தின் இருப்பிடம். லாபம் அதிகமாக, அதிகமாகப் பேராசையும் வளரும். லாபத்தினால்தான் பேராசை தோன்றுகிறது. பேராசை வசப்பட்ட மனிதன் எப்பொழுதும் நரகத்தில் வசிக்க நேரிடுகிறது. குணமற்ற இப்பணம் என் வீட்டில் இருக்குமானால், என்னுடைய மனைவிக்கும் மக்களுக்கும் வெறி பிடித்துவிடும். வெறி, ஆசையினால் ஏற்படுகின்ற கெடுதல். அதனால் புத்தி மயங்கிவிடுகின்றது. புத்தி மயக்கத்தினால் மோகமும் அகங்காரமும் அதாவது திமிரும் ஏற்படுகின்றன. அவற்றிலிருந்தும் கோபமும் பேராசையும் தோன்றுகின்றன. இவற்றின் ஆதிக்கம் அதிகமானால் தவம் அழிந்துவிடுகின்றது. தவம் அழிந்துவிட்டால் மனத்தில் மோகம் ஏற்படுத்துகின்ற அழுக்குகள் தோன்றும். களங்கம் என்ற சங்கிலியால் பிணைக்கப்பட்டுவிட்டால் மனிதன் முன்னேறவே முடியாது.”</p>
<p class="Text">இவ்விதம் நினைத்து அந்த வேளாளன், அந்தப் பழத்தை எடுத்துக் கொள்ளாமல் தன் வீட்டிற்குச் சென்றுவிட்டான். அப்பொழுது சுவர்க்கத்திலிருந்த தேவர்கள் மகிழ்ச்சியுடன் ‘நன்று, நன்று’ என்று புகழ்ந்தார்கள். அப்பொழுது நான், ஒரு சமணத்துறவி போல் வேடம் புனைந்து கொண்டு, அவன் வீட்டிற்கருகில் சென்றேன். மக்களுக்கு அவர்களுடைய அதிருஷ்டத்தைப் பற்றிச் சொல்ல ஆரம்பித்தேன். பெரும்பாலும் அவர்களுடைய கடந்த காலத்தைப் பற்றியே கூறினேன். ஜனங்கள், தமது பாக்கியத்தை அறிய அடிக்கடி வந்து சென்றதால், இந்த விஷயம் எங்கும் பரவிவிட்டது.</p>
<p class="Text">இதைக் கேட்டு அந்த வேளாளனுடைய மனைவியும் என்னிடம் வந்து, தன்னுடைய எதிர்காலம் பற்றிக் கேட்டாள். உடனே நான், அவள் மனத்தில் நினைத்திருந்ததைச் சொல்லிவிட்டேன். பிறகு அவளைத் தனிமையில் சந்தித்து கூறினேன்—— “ஏ பாக்கியவதி! அதிருஷ்ட தேவதை இன்று உனக்கு ஏராளமான செல்வம் கொடுத்திருந்தது. ஆனால், உன்னுடைய கணவன் முட்டாள்தனமாக, அதை விட்டுவிட்டான். உன்னுடைய வீட்டிலோ பணம் கொஞ்சம்கூட இல்லை. உன்னுடைய கணவன் உயிருடன் இருக்கும் வரையில், அவன் தரித்திரனாகத்தான் இருக்க நேரிடும். இதில் சற்றும் சந்தேகமில்லை. அம்மா! நீ உடனே வீட்டிற்குச் சென்று, உன் கணவனிடம் அந்தப் பணம் பற்றிக் கேள்!” என்னுடைய இந்த மங்களகரமான வார்த்தையைக் கேட்டதும் அவள், தன் கணவரிடம் சென்று, அவர் பணத்தை வேண்டாம் என்று உதறிவிட்ட, மனக்கஷ்டத்தை ஏற்படுத்தக் கூடிய நிகழ்ச்சியைப் பற்றி கேட்டாள். அவளுடைய பேச்சைக் கேட்டு வேளாளனுக்கு மிகுந்த வியப்பு ஏற்பட்டது. அவன் சிறிது நேரம் யோசித்துவிட்டுத் தன் மனைவியுடன் என்னிடம் வந்து, என்னைத் தனிமையில் சந்தித்து, “துறவியே! நீங்கள் என்ன சொன்னீர்கள்?” என்று கேட்டான்.</p>
<p class="Text"><span class="char-style-override-4">துறவி கூறினார்——</span> “ஐயா! உனக்கு வலுவில் பணம் கிடைத்தது. இருப்பினும் நீ, அதை ஒரு துரும்புபோல் நினைத்து அலட்சியமாக ஒதுக்கிவிட்டாய். இவ்விதம் ஏன் செய்தாய்? உம்முடைய தலைவிதிப்படி, உனக்கு அதிருஷ்டமே இல்லை என்று தோன்றுகிறது. பணம் இல்லாமையினால் பிறந்ததிலிருந்து இறக்கும் வரையில் நீயும், உன்னுடைய உறவினர்களும் துன்பத்தையே அனுபவிக்க நேரிடும். தினம் தினம் செத்துப் பிழைப்பவனாகவே வாழ்க்கை நடத்த வேண்டியிருக்கும். ஆகவே, உடனே சென்று, அந்தப் பணத்தை எடுத்துக் கொண்டு தடங்கலின்றி மகிழ்ச்சியாக இரு.”</p>
<p class="Text"><span class="char-style-override-4">வேளாளன் சொன்னான்——</span> “துறவியே! எனக்குப் பணத்தின் மேல் ஆசையில்லை. பணம் உலகத்தளைகளில் சிக்க வைக்கும் ஒரு வலை. அதில் சிக்கியவன் மறுபடியும் மீள முடியாது. இந்த உலகத்திலும் மறு உலகத்திலும் பணத்தினால் ஏற்படும் தீமைகளைக் கேளுங்கள். பணம் இருப்பதனால் திருடர்கள், உடன்பிறந்தோர், உறவினர்கள் மட்டுமின்றி அரசரிடம்கூட அச்சம் கொள்ள வேண்டியிருக்கும். எல்லோரும் அந்தப் பணத்தைக் கவர்வதற்காகப் பணம் படைத்தவனைக் கொல்லவும் துணிகின்றனர். இந்த நிலையில் பணம் எப்படி சுகம் அளிக்கும்? பணம் உயிரைப் பறித்துவிடும்; பாவத்தை வளர்க்கும். பணக்காரனுடைய வீடு, யமபயம், காமம் முதலிய தீங்குகளின் உறைவிடம். ஆகவே, பணமே துன்பங்களுக்கு முக்கியக் காரணம்.</p>
<p class="Text"><span class="char-style-override-4">துறவி கூறினார்——</span> “எவனிடம் செல்வம் உள்ளதோ, அவனுக்குத்தான் நண்பர்கள் கிடைக்கிறார்கள். அவனுடன்தான் எல்லோரும் உறவு முறை வைத்துக் கொள்கிறார்கள். நல்ல குலப்பெருமை, நன்னடத்தை, புலமை, அழகு, போகம், புகழ், சுகம் எல்லாம் பணம் படைத்தவனுக்குத்தான் கிடைக்கின்றன. பணமில்லாத மனிதனை, அவனது மனைவி—மக்களும்கூட வெறுத்து ஒதுக்கி விடும்போது, நண்பர்கள் எப்படிக் கிடைப்பார்கள்? பிறந்ததிலிருந்தே தரித்திரர்களாக இருப்பவர்கள், தரும நியமங்களை எப்படிக் கடைப்பிடிக்க முடியும்? சுவர்க்கத்திற்குக் காரணமான சாத்விகமான வேள்விகள், குளம் வெட்டுதல் முதலிய நற்கருமங்களுக்குக்கூடப் பணம் தேவை. உலக மக்கள் சுவர்க்கத்தை அடைய, தானம்தான் படிக்கட்டு. பணமில்லாத மனிதனால் அதைப் பெற முடியாது. விரதங்கள் அனுஷ்டித்தல், தார்மிக உபதேசங்களைச் செவியுறுதல், பித்ரு யக்ஞம் செய்தல், தீர்த்தயாத்திரை மேற்கொள்ளுதல் முதலிய சுபகாரியங்களைப் பணமில்லாத மனிதனால் செய்ய முடியாது. நோயுற்ற காலத்தில் ஏற்படும் மருத்துவச் செலவுக்கும், உடலைப் பேணுவதற்கும், எதிரிகளை அடக்குவதற்கும்கூடப் பணம் தேவை. ஆகவே, பணக்காரன்தான், தன்னுடைய விருப்பப்படி வாழ்க்கையை அனுபவிக்க முடியும். பணமிருந்தால் நீ தானம் செய்தே விரைவில் சுவர்க்கத்தை அடையலாம்.”</p>
<p class="Text"><span class="char-style-override-4">வேளாளன் பதிலுரைத்தான்——</span> “ஆசைகளைத் துறப்பதாலேயே எல்லா நோன்புகளும் செய்ததாக ஆகிவிடுகின்றன. கோபத்தைத் துறப்பதால் தீர்த்தயாத்திரை செய்த பலன் கிட்டுகிறது. இரக்கம் ஜபத்திற்கு இணையானது. திருப்திதான் உண்மையான செல்வம். அகிம்சைதான் மேலான சித்தி. தானியங்களைப் பொறுக்கி (உஞ்சவ்ருத்தி) அதைக் கொண்டு வாழ்வதுதான் தூய உயர்ந்த வாழ்க்கை. கீரைகளாலான உணவு அமுதத்திற்கு நிகர். உபவாசம்தான் தலைசிறந்த தவம். திருப்திதான் எனக்கு மிகச்சிறந்த மகிழ்ச்சி தரும் போகம். என்னைப் போன்ற மனிதன், ஒரு பைசா தானம் செய்தால்கூட அதுவே மிகப்பெரிய தானமாகும். மனைவியைத் தவிர, மற்ற பெண்கள் அன்னைக்குச் சமமானவர்கள். பிறருடைய பணம் மண்கட்டிக்குச் சமமாகும். பிற பெண்டிர் பாம்பைப் போல் அஞ்சத்தக்கவர். இவையே எனது மேலான வேள்வி. பண்பாளரே! ஆகவேதான் நான் அந்தப் பணத்தை எடுத்துக் கொள்ளவில்லை. நான், இதை உண்மையாக, மனப்பூர்வமாகச் சொல்கிறேன். சகதியைப் பூசிக் கொண்டு, பிறகு அதைக் கழுவுவதைவிட, அது மேலே படாமல் முற்றிலும் விலகி நிற்பது நல்லதல்லவா?”</p>
<p class="Text"><span class="char-style-override-4">பகவான் கூறினார்——</span> “நரோத்தமரே! அந்த வேளாளன் இவ்வாறு சொன்னதும் தேவர்கள், அவன் மீது பூமாரிப் பொழிந்தார்கள்; மத்தளங்கள் முழங்கின; கந்தர்வர்கள் இனிய குரலில் பாடினர். உடனே வானத்திலிருந்து விமானம் இறங்கி வந்தது. தேவர்கள் கூறினார்கள்—— “தருமமூர்த்தி! நீங்கள், இந்த விமானத்தில் அமர்ந்து, சத்தியலோகம் சென்று தெய்விக இன்பங்களை நுகருங்கள். நீங்கள், அவற்றை அனுபவிப்பதற்கு ஒரு கால அளவு இல்லை. முடிவற்ற காலம் வரை புண்ணிய பலன்களை அனுபவித்துக் கொண்டிருங்கள்.” தேவகணங்கள் இவ்விதம் சொன்னதும் வேளாளன் கேட்டான்—— “இந்தத் துறவிக்கு இவ்விதமான அறிவும், செயல் திறமையும், பேச்சில் வல்லமையும் எப்படி ஏற்பட்டன? இவருடைய உருவில் இருப்பவர் பகவான் விஷ்ணு, சிவன், பிரும்மதேவர், சுக்கிரன், பிருகஸ்பதி — இவர்களில் ஒருவரா? தருமதேவரே இங்கு வந்துள்ளாரா?” வேளாளனுடைய இந்தப் பேச்சைக் கேட்டதும், துறவியின் உருவில் தோன்றிய நான் சிரித்துக் கொண்டே கூறினேன்—— “மகாமுனிவரே! நான்தான் சாட்சாத் விஷ்ணு. உங்களுடைய தரும நீதியை அறிவதற்காகவே, நான் இங்கு வந்திருந்தேன். இப்பொழுது நீங்கள் உங்களுடைய குடும்பத்துடன் வைகுண்டம் செல்லுங்கள்.”</p>
<p class="Text">பின்னர், அந்த வேளாளன் தெய்விக ஆபரணங்களாலும், தெய்விக ஆடைகளாலும் அலங்கரிக்கப்பட்டுப் பேரழகுடன் விளங்கினான். உடனே, குடும்பத்துடன் வைகுண்டத்திற்குச் சென்றுவிட்டான். இவ்விதம் அந்த வேளாளனுடைய குடும்பத்தைச் சேர்ந்த அனைவரும் பேராசையைத் தியாகம் செய்ததன் பயனாக வைகுண்டத்தை அடைந்தனர். அறிவாளியான துலாதாரன் தருமாத்மா. அவர் சத்திய மார்க்கத்தில் நிலைத்திருப்பவர். ஆகவே, வேறிடங்களில் நடக்கும் நிகழ்ச்சிகளனைத்தும் அவருக்குத் தெரிந்து விடுகின்றன. துலாதாரனுக்கு இணையாக கௌரவம் வாய்ந்த மனிதன் தேவலோகத்திலும்கூட இல்லை. எந்த மனிதன் தரும நியதியில் நிலைத்து, இந்தப் பவித்திரமான கதையைக் கேட்கின்றானோ, அவனுடைய பூர்வ ஜன்ம பாவங்கள் யாவும் நசித்து விடுகின்றன. இதை ஒரு தடவை படிப்பதனாலேயே, எல்லா யாகங்களையும் செய்த பலன் கிடைத்துவிடுகின்றது. அவன், இந்த உலகத்தில் சிறந்தவனாகவும், தேவர்களாலும் மதிக்கத்தக்கவனாகவும் ஆகிறான்.”</p>
<p class="Text"><span class="char-style-override-4">வியாச பகவான் கூறுகிறார்——</span> அதற்குப் பிறகு மூக சண்டாளன் முதலிய எல்லா தருமாத்மாக்களும் வைகுண்டம் செல்ல வேண்டுமென்ற விருப்பத்துடன் பகவானிடம் வந்தார்கள். அவர்களுடன் அவர்களுடைய மனைவிகளும் மற்றும் மக்களும் இருந்தனர். இவர்கள் மட்டுமல்ல; அவர்களுடைய வீட்டின் அக்கம்பக்கத்திலுள்ள பல்லிகள் மற்றும் பலவிதமான புழு—பூச்சிகளும் இருந்தன. அவை யாவும் தேவவடிவம் பெற்று, அவர்களோடுகூடச் செல்வதற்குத் தயாராக இருந்தன. அப்பொழுது தேவர்களும் சித்தர்களும் மகரிஷிகளும் ‘வாழ்க! வாழ்க!’ என்று முழங்கிப் பூமழை பொழிந்தனர். விமானங்களிலும் காடுகளிலும் தேவர்களின் வாத்தியங்கள் முழங்கின. அந்த எல்லா மகாத்மாக்களும் தங்கள் தங்களுடைய விமானங்களில் ஏறி, விஷ்ணு லோகத்தை அடைந்தார்கள். பிராமணன் நரோத்தமன் இந்த அற்புதக் காட்சியைப் பார்த்து ஜனார்த்தனரிடம்—— “தேவதேவா! மதுசூதனா! எனக்கு ஏதேனும் உபதேசம் செய்யுங்கள்” என்றான்.</p>
<p class="Text"><span class="char-style-override-4">பகவான் கூறினார்——</span> “குழந்தாய்! உனது பெற்றோருடைய மனம் சோகத்தினால் துன்பப்பட்டுக் கொண்டிருக்கின்றது. நீ, அவர்களிடம் செல். அவர்களுக்கு நன்கு சேவை செய். விரைவிலேயே நீ என்னுடைய லோகத்தை வந்தடைவாய். தாய்—தந்தையருக்கு இணையான தெய்வம் தேவலோகத்தில்கூட இல்லை. அவர்கள், உன்னுடைய குழந்தைப்பருவத்தில் நாற்றமுள்ள உன்னுடைய உடலை நன்கு பராமரித்துக் காப்பாற்றித் தூய்மைப்படுத்தி வந்தவர்கள். நீ அறிவின்மை என்ற குறையுடன் இருந்தாய். உன் பெற்றோர் உன்னை அறிவாளியாக ஆக்கினார்கள். சராசர பிராணிகளுடன் கூடிய மூவுலகத்திலும் அவர்களைப் போல் மதிக்கத்தக்கவர்கள் யாரும் இல்லை.”</p>
<p class="Text"><span class="char-style-override-4">வியாச பகவான் கூறுகிறார்——</span> “அதன் பிறகு மூக சண்டாளன், பதிவிரதை சுபா, துலாதாரன், வைசியன், ஸஜ்ஜனாத்ரோஹகர், வைஷ்ணவ சாது ஆகிய இந்த ஐந்து மகாத்மாக்களைத் தேவ கணங்கள் உடன் அழைத்துக் கொண்டு, மகிழ்ச்சியுடன் பகவானைத் துதி செய்து கொண்டே வைகுண்டத்தை அடைந்தார்கள். அவர்கள் யாவரும் பகவானின் வடிவத்தைப் பெற்று, எல்லா உலகங்களுக்கும் மேலான வைகுண்டத்தில் நின்றார்கள். அந்தணனான நரோத்தமனும் முழு மனத்துடன் தாய்—தந்தையரை வழிபட்டுச் சிறிது காலத்திலேயே குடும்பத்துடன் பகவானுடைய உலகத்தை அடைந்தான்.</p>
<p class="Text para-style-override-11">சீடர்களே! இந்த ஐந்து மகாத்மாக்களுடைய புனிதமான கதையை, நான் உங்களுக்குக் கூறினேன். இதைப் படிப்பவனுக்கும் கேட்பவனுக்கும் ஒரு நாளும் எவ்விதமான தீங்கும் ஏற்படாது. பிரும்மஹத்தி போன்ற பாவங்கள் அவனை அணுகா. ஒரு தடவை இக்கதையைக் கேட்பதனாலேயே கோடிக்கணக்கான பசுக்களைத் தானம் செய்த பலனும், புஷ்கர தீர்த்தத்திலும் கங்கை நதியிலும் நீராடிய பலனும் கிடைத்து விடுகின்றது.”<span></span></p>


<p class="Page-Break"> </p>
<p class="First-End-Page-text" id="toc_marker-5">கடைசி பக்கம்</p>

