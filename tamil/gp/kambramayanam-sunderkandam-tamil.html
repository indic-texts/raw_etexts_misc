
<p class="First-End-Page-text para-style-override-1" id="toc_marker-1"><span class="char-style-override-1">முதல் பக்கம்</span><span class="char-style-override-2"></span></p>
<p class="Titel-Page---Shri-Hari">॥ ஸ்ரீஹரி: ॥</p>
<p class="Title-Page---Book-Name">சுந்தர காண்டம்</p>
<p class="Title-Page---Top-heading">(கம்ப ராமாயணம் — பாடல்கள்)</p>
<p class="Title-Page---Book-Name-Hindi" xml:lang="hi-IN">कंबरामायणम् – सुन्दरकाण्डम् – तमिल</p>
<p class="Title-Page---Tvamev-mata--Hindi">த்வமேவ மாதா ச பிதா த்வமேவ</p>
<p class="Title-Page---Tvamev-mata--Hindi">த்வமேவ ப<span class="char-style-override-3">3</span>ந்து<span class="char-style-override-3">4</span>ஶ்ச ஸகா<span class="char-style-override-3">2</span> த்வமேவ ।</p>
<p class="Title-Page---Tvamev-mata--Hindi">த்வமேவ வித்<span class="char-style-override-3">3</span>யா த்<span class="char-style-override-3">3</span>ரவிணம் த்வமேவ</p>
<p class="Title-Page---Tvamev-mata--Hindi para-style-override-2">த்வமேவ ஸர்வம் மம தே<span class="char-style-override-3">3</span>வதே<span class="char-style-override-3">3</span>வ ॥</p>
<p class="Title-Page---Tvamev-mata---Tamil">ஆருயிர் அன்னையும் நீயே, அருமை தந்தையும் நீயே,</p>
<p class="Title-Page---Tvamev-mata---Tamil">உறவும் சுற்றமும் நீயே, உற்ற நண்பனும் நீயே,</p>
<p class="Title-Page---Tvamev-mata---Tamil">கற்கும் கல்வியும் நீயே, சேர்க்கும் செல்வமும் நீயே,</p>
<p class="Title-Page---Tvamev-mata---Tamil para-style-override-3">அனைத்தும் ஆன எந்தன் ஆதிதேவனும் நீயே!</p>
<p class="Title-Page---Gita-Seva-Trust para-style-override-4" xml:lang="hi-IN">கீதா சேவா டிரஸ்ட்<span></span></p>


<p class="Page-Break">ஜெய் ஸ்ரீராம்</p>
<p class="Heading" id="toc_marker-3">கடவுள் வாழ்த்து</p>
<p class="Shlok">அலங்கலில் தோன்றும் பொய்ம்மை</p>
<p class="Shlok">அரவுஎன, பூதம் ஐந்தும்</p>
<p class="Shlok">விலங்கிய விகாரப் பாட்டின்</p>
<p class="Shlok">வேறுபாடு உற்ற வீக்கம்</p>
<p class="Shlok">கலங்குவது எவரைக் கண்டால்?</p>
<p class="Shlok">அவர், என்பர்—‘கைவில் ஏந்தி,</p>
<p class="Shlok">இலங்கையில் பொருதார்; அன்றே,</p>
<p class="Shlok para-style-override-6">மறைகளுக்கு இறுதி யாவார்!’<span></span></p>


<p class="Page-Break">ஜெய் ஸ்ரீராம்</p>
<p class="Heading" id="toc_marker-4">1. கடல் தாவு படலம்</p>
<p class="Sub-Title">அனுமன் தேவலோகத்தை ‘இலங்கை’ என்று எண்ணி, பின் தெளிவடைதல்</p>
<p class="Shlok">ஆண்தகை ஆண்டுஅவ் வானோர்</p>
<p class="Shlok">துறக்க நாடு அருகில் கண்டான்;</p>
<p class="Shlok">‘ஈண்டு, இதுதான்கொல் வேலை</p>
<p class="Shlok">இலங்கை?’ என்று ஐயம் எய்தா,</p>
<p class="Shlok">வேண்டு அரு விண்ணாடு என்னும்</p>
<p class="Shlok">மெய்ம்மை கண்டு, உள்ளம் மீட்டான்;</p>
<p class="Shlok">‘காண்தகு கொள்கை உம்பர்</p>
<p class="Shlok para-style-override-7">இல்’என, கருத்துள் கொண்டான். (1)</p>
<p class="Shlok">கண்டனன், இலங்கை மூதூர்க்</p>
<p class="Shlok">கடிபொழில் கனக நாஞ்சில்</p>
<p class="Shlok">மண்டல மதிலும், கொற்ற</p>
<p class="Shlok">வாயிலும், மணியின் செய்த</p>
<p class="Shlok">வெண்தளக் களப மாட</p>
<p class="Shlok">வீதியும், பிறவும் எல்லாம்;</p>
<p class="Shlok">அண்டமும் திசைகள் எட்டும்</p>
<p class="Shlok para-style-override-2">அதிர, தோள் கொட்டி ஆர்த்தான். (2)</p>
<p class="Sub-Title">மகேந்திர மலையில் ஏற்பட்ட விளைவுகள்</p>
<p class="Shlok">வன்தந்த வரிகொள் நாகம்,</p>
<p class="Shlok">வயங்கு அழல் உமிழும் வாய,</p>
<p class="Shlok">பொன்தந்த முழைகள்தோறும்</p>
<p class="Shlok">புறத்து உராய்ப் புரண்டு போவ—</p>
<p class="Shlok">நின்று, அந்தம் இல்லான் ஊன்ற—</p>
<p class="Shlok">நெரிந்துகீழ் அழுந்தும் நீலக்</p>
<p class="Shlok">குன்றம் தன் வயிறு கீறிப்</p>
<p class="Shlok para-style-override-7">பிதுங்கின குடர்கள் மான. (3)</p>
<p class="Shlok">புகல்அரும் முழையுள் துஞ்சும்</p>
<p class="Shlok">பொங்கு உளைச் சீயம்பொங்கி,</p>
<p class="Shlok">உகல்அருங் குருதி கக்கி,</p>
<p class="Shlok">உள்ளுற நெரிந்த; ஊழின்,</p>
<p class="Shlok">அகல் இரும் பரவை நாண</p>
<p class="Shlok">அரற்றுறு குரல ஆகி,</p>
<p class="Shlok">பகல்ஒளி கரப்ப, வானை</p>
<p class="Shlok para-style-override-7">மறைத்தன, பறவை எல்லாம். (4)</p>
<p class="Shlok">மொய்யுறு செவிகள் தாவி,</p>
<p class="Shlok">முதுகுஉற, முறைகால் தள்ள,</p>
<p class="Shlok">மைஅறு விசும்பி னூடு</p>
<p class="Shlok">நிமிர்ந்த வாலதிய, மஞ்சின்</p>
<p class="Shlok">மெய்உறத் தழீஇய, மெல்லென்</p>
<p class="Shlok">பிடியொடும் வெருவ லோடும்,</p>
<p class="Shlok">கையுற மரங்கள் சுற்றி,</p>
<p class="Shlok para-style-override-7">பிளிறின—களிநல் யானை. (5)</p>
<p class="Shlok">பொன்பிறழ் சிமயக் கோடு</p>
<p class="Shlok">பொடியுற, பொறியும் சிந்த,</p>
<p class="Shlok">மின்பிறழ் குடுமிக் குன்றம்</p>
<p class="Shlok">வெரிந்உற விரியும் வேலை,</p>
<p class="Shlok">புன்புற மயிரும் பூவா,</p>
<p class="Shlok">கண்புலம் புறத்து நாறா,</p>
<p class="Shlok">வன்பறழ் வாயில் கவ்வி,</p>
<p class="Shlok para-style-override-7">வல்லியம் இரிந்த மாதோ. (6)</p>
<p class="Shlok">தேக்குஉறு சிகரக் குன்றம்</p>
<p class="Shlok">திரிந்து மெய்ந் நெரிந்து சிந்தத்</p>
<p class="Shlok">தூக்குறு தோலர், வாளர்,</p>
<p class="Shlok">துரிதத்தின் எழுந்த தோற்றம்,</p>
<p class="Shlok">தாக்குறு செருவில், நேர்ந்தார்</p>
<p class="Shlok">தாள்அற வீச, தாவி,</p>
<p class="Shlok">மேக்குற விசைத்தார் என்னப்</p>
<p class="Shlok para-style-override-7">பொலிந்தனர்—விஞ்சை வேந்தர். (7)</p>
<p class="Shlok">தாரகை, சுடர்கள், மேகம்</p>
<p class="Shlok">என்று இவை தவிரத் தாழ்ந்து,</p>
<p class="Shlok">பாரிடை அழுந்து கின்ற</p>
<p class="Shlok">படர்நெடும் பனிமாக் குன்றம்,</p>
<p class="Shlok">கூர் உகிர்க் குவவுத் தோளான்</p>
<p class="Shlok">கூம்புஎனக் குமிழி பொங்க</p>
<p class="Shlok">ஆர் கலி அழுவத்து ஆழும்</p>
<p class="Shlok para-style-override-7">கலம் எனல் ஆயிற்று அன்றே. (8)</p>
<p class="Shlok">தாதுஉகு நறுமென் சாந்தம்,</p>
<p class="Shlok">குங்குமம், குலிகம், தண்தேன்,</p>
<p class="Shlok">போதுஉகு பொலன்தாது, என்று</p>
<p class="Shlok">இத் தொடக்கத்த யாவும் பூசி,</p>
<p class="Shlok">மீதுஉறு சுனைநீர் ஆடி,</p>
<p class="Shlok">அருவிபோய் உலகின் வீழ்வ,</p>
<p class="Shlok">ஓதிய குன்றம் கீண்டு</p>
<p class="Shlok para-style-override-7">குருதிநீர் சொரிந்தால் ஒத்த. (9)</p>
<p class="Shlok">‘கடல்உறு மத்துஇது’ என்னக்</p>
<p class="Shlok">கருவரை திரியும் காலை,</p>
<p class="Shlok">மிடல்உறு புலன்கள் வென்ற</p>
<p class="Shlok">மெய்த்தவர் விசும்பின் உற்றார்;</p>
<p class="Shlok">திடல்உறு கிரியில் தம்தம்</p>
<p class="Shlok">செய்வினை முற்றி, முற்றா</p>
<p class="Shlok">உடல்உறு பாசம் வீசாது,</p>
<p class="Shlok para-style-override-7">உம்பர் செல்வாரை ஒத்தார். (10)</p>
<p class="Shlok">வெயில்இயல் குன்றம் கீண்டு</p>
<p class="Shlok">வெடித்தலும், நடுக்கம் எய்தி,</p>
<p class="Shlok">மயில்இயல் தளிர்க்கை மாதர்</p>
<p class="Shlok">தழீஇக் கொளப் பொலிந்த வானோர்,</p>
<p class="Shlok">அயில் எயிற்று அரக்கன் அள்ளத்</p>
<p class="Shlok">திரிந்த நாள், அணங்கு புல்லக்</p>
<p class="Shlok">கயிலையில் இருந்த தேவைத்</p>
<p class="Shlok para-style-override-7">தனித் தனி கடுத்தல் செய்தார். (11)</p>
<p class="Shlok">ஊறிய நறவும் உற்ற</p>
<p class="Shlok">குற்றமும் உணர்வை உண்ண,</p>
<p class="Shlok">சீறிய மனத்தர், தெய்வ</p>
<p class="Shlok">மடந்தையர் ஊடல் தீர்வுற்று</p>
<p class="Shlok">ஆறினர், அஞ்சுகின்றார்,</p>
<p class="Shlok">அன்பரைத் தழுவி உம்பர்</p>
<p class="Shlok">ஏறினர், இட்டு நீத்த</p>
<p class="Shlok para-style-override-2">பைங் கிளிக்கு இரங்குகின்றார். (12)</p>
<p class="Sub-Title">தேவர் முதலியோர் விடைதர, அனுமன் கடலைக் கடக்க விரைதல்</p>
<p class="Shlok">இத்திறம் நிகழும் வேலை,</p>
<p class="Shlok">இமையவர், முனிவர், மற்றும்</p>
<p class="Shlok">முத் திறத்து உலகத்தாரும்,</p>
<p class="Shlok">முறை முறை விரைவில் மொய்த்தார்,</p>
<p class="Shlok">தொத்துஉறு மலரும், சாந்தும்,</p>
<p class="Shlok">சுண்ணமும் இனைய தூவி,</p>
<p class="Shlok">‘வித்தக! சேறி’ என்றார்;</p>
<p class="Shlok para-style-override-7">வீரனும் விரைவது ஆனான். (13)</p>
<p class="Shlok">‘குறுமுனி குடித்த வேலை</p>
<p class="Shlok">குப்புறும் கொள்கைத்து ஆதல்</p>
<p class="Shlok">வெறுவிது; விசயம் வைகும்</p>
<p class="Shlok">விலங்கல்—தோள் அலங்கல் வீர!</p>
<p class="Shlok">‘சிறிதுஇது’ என்று இகழற்பாலை</p>
<p class="Shlok">அல்லை; நீ சேறி’ என்னா;</p>
<p class="Shlok">உறுவலித் துணைவர் சொன்னார்;</p>
<p class="Shlok para-style-override-2">ஒருப்பட்டான்; பொருப்பை ஒப்பான். (14)</p>
<p class="Sub-Title">அனுமன் காலை ஊன்றியதும், மலை அமுந்துதல்</p>
<p class="Shlok">‘இலங்கையின் அளவிற்று அன்றால்,</p>
<p class="Shlok">“இவ்வுரு எடுத்த தோற்றம்;</p>
<p class="Shlok">விலங்கவும் உளது அன்று” என்று</p>
<p class="Shlok">விண்ணவர் வியந்து நோக்க,</p>
<p class="Shlok">அலங்கல்தாழ் மார்பன் முன்தாழ்ந்து</p>
<p class="Shlok">அடித்துணை அழுத்தலோடும்,</p>
<p class="Shlok">பொலன்கெழு மலையும் தாளும்</p>
<p class="Shlok para-style-override-7">பூதலம் புக்க மாதோ! (15)</p>
<p class="Shlok">வால்விசைத்து எடுத்து, வன்தாள்</p>
<p class="Shlok">மடக்கி, மார்பு ஒடுக்கி, மானத்</p>
<p class="Shlok">தோள் விசைத் துணைகள் பொங்கக்</p>
<p class="Shlok">கழுத்தினைச் சுருக்கி, தூண்டும்</p>
<p class="Shlok">கால்விசைத் தடக்கை நீட்டி,</p>
<p class="Shlok">கண்புலம் கதுவா வண்ணம்</p>
<p class="Shlok">மேல்விசைத்து எழுந்தான், உச்சி</p>
<p class="Shlok para-style-override-7">விரிஞ்சன்நாடு உரிஞ்ச—வீரன். (16)</p>
<p class="Shlok">ஆயவன் எழுதலோடும்</p>
<p class="Shlok">அரும்பணை மரங்கள் யாவும்</p>
<p class="Shlok">வேய்உயர் குன்றும், வென்றி</p>
<p class="Shlok">வேழமும், பிறவும், எல்லாம்</p>
<p class="Shlok">‘நாயகன் பணி இது’ என்னா,</p>
<p class="Shlok">நளிர்கடல் இலங்கை தாமும்</p>
<p class="Shlok">பாய்வன என்ன, வானம்</p>
<p class="Shlok para-style-override-7">படர்ந்தன, பழுவம் மான. (17)</p>
<p class="Shlok">இசையுடை அண்ணல் சென்ற</p>
<p class="Shlok">வேகத்தால், எழுந்த குன்றும்,</p>
<p class="Shlok">பசையுடை மரனும், மாவும்,</p>
<p class="Shlok">பல் உயிர்க் குலமும், வல்லே</p>
<p class="Shlok">திசை உறச் சென்று சென்று,</p>
<p class="Shlok">செறிகடல் இலங்கை சேரும்</p>
<p class="Shlok">விசை இலவாக தள்ளி</p>
<p class="Shlok para-style-override-7">வீழ்ந்தன என்ன வீழ்ந்த. (18)</p>
<p class="Shlok">மாவொடு மரனும், மண்ணும்,</p>
<p class="Shlok">வல்லியும், மற்றும் எல்லாம்</p>
<p class="Shlok">போவது புரிந்த வீரன்</p>
<p class="Shlok">விசையினால், புணரி போர்க்கத்</p>
<p class="Shlok">தூவின; கீழும் மேலும்</p>
<p class="Shlok">தூர்த்தன; சுருதி அன்ன</p>
<p class="Shlok">சேவகன் சீறா முன்னம்</p>
<p class="Shlok para-style-override-7">சேதுவும் இயன்ற மாதோ! (19)</p>
<p class="Shlok">கீண்டது வேலை நல்நீர்;</p>
<p class="Shlok">கீழ்உறக் கிடந்த நாகர்</p>
<p class="Shlok">வேண்டிய உலகம் எல்லாம்</p>
<p class="Shlok">வெளிப்பட, மணிகள் மின்ன,</p>
<p class="Shlok">ஆண்தகை அதனை நோக்கி,</p>
<p class="Shlok">‘அரவினுக்கு அரசன் வாழ்வும்</p>
<p class="Shlok">காண்தகு தவத்தென் ஆனேன்</p>
<p class="Shlok para-style-override-7">யான்!’ எனக் கருத்துள் கொண்டான். (20)</p>
<p class="Shlok">வெய்தின் வான் சிறையினால்</p>
<p class="Shlok">நீர் வேலையைக் கிழிய வீசி,</p>
<p class="Shlok">நொய்தின்ஆர் அமுதம் கொண்ட</p>
<p class="Shlok">நோன்மையே நுவலும் நாகர்,</p>
<p class="Shlok">‘உய்தும் நாம் என்பது என்னே?</p>
<p class="Shlok">உறுவலிக் கலுழன் ஊழின்</p>
<p class="Shlok">எய்தினான் ஆம்’ என்று அஞ்சி,</p>
<p class="Shlok para-style-override-7">அலக்கண் உற்று, இரியல் போனார். (21)</p>
<p class="Shlok">துள்ளிய மகர மீன்கள்</p>
<p class="Shlok">துடிப்பு அற, சுறவு தூங்க,</p>
<p class="Shlok">ஒள்ளிய பனைமீன் துஞ்சும்</p>
<p class="Shlok">திவலைய, ஊழிக்காலின்</p>
<p class="Shlok">வள்உகிர் வீரன் செல்லும்</p>
<p class="Shlok">விசைபொர மறுகி, வாரி,</p>
<p class="Shlok">தள்ளிய திரைகள் முந்துற்று,</p>
<p class="Shlok para-style-override-2">இலங்கைமேல் தவழ்ந்த மாதோ. (22)</p>
<p class="Sub-Title">வானில் அனுமன் செல்லும் காட்சி</p>
<p class="Shlok">இடுக்கு உறு பொருள்கள் என்ஆம்?</p>
<p class="Shlok">எண்திசை சுமந்த யானை</p>
<p class="Shlok">நடுக்குஉற விசும்பில் செல்லும்</p>
<p class="Shlok">நாயகன் தூதன், நாகம்</p>
<p class="Shlok">ஒடுக்குறு காலை, வன்காற்று</p>
<p class="Shlok">அடியொடும் ஒடித்த அந்நாள்,</p>
<p class="Shlok">முடுக்குறக் கடலில் செல்லும்</p>
<p class="Shlok para-style-override-7">முத்தலைக் கிரியும் ஒத்தான். (23)</p>
<p class="Shlok">கொட்புறு புரவித் தெய்வக்</p>
<p class="Shlok">கூர்நுதிக் குலிசத்தாற்கும்,</p>
<p class="Shlok">கண்புலன் கதுவல் ஆகா</p>
<p class="Shlok">வேகத்தான், கடலும் மண்ணும்</p>
<p class="Shlok">உட்படக் கூடிஅண்டம்</p>
<p class="Shlok">உறஉள செலவின், ஒற்றைப்</p>
<p class="Shlok">புட்பக விமானம்தான் அவ்</p>
<p class="Shlok para-style-override-7">இலங்கைமேல் போவது ஒத்தான். (24)</p>
<p class="Shlok">விண்ணவர் ஏத்த, வேத</p>
<p class="Shlok">முனிவரர் வியந்து வாழ்த்த,</p>
<p class="Shlok">மண்ணவர் இறைஞ்ச செல்லும்</p>
<p class="Shlok">மாருதி, மறம்உள் கூர,</p>
<p class="Shlok">‘அண்ணல் வாள்அரக்கன் தன்னை</p>
<p class="Shlok">அமுக்குவென் இன்னம்’ என்னா,</p>
<p class="Shlok">கண்ணுதல் ஒழியச் செல்லும்</p>
<p class="Shlok para-style-override-7">கைலைஅம் கிரியும் ஒத்தான். (25)</p>
<p class="Shlok">மாணிஆம் வேடம் தாங்கி,</p>
<p class="Shlok">மலர்அயற்கு அறிவு மாண்டு, ஓர்</p>
<p class="Shlok">ஆணிஆய் உலகுக்கு எல்லாம்,</p>
<p class="Shlok">அறம்பொருள் நிரப்பும் அண்ணல்,</p>
<p class="Shlok">சேண்உயர் நெடுநாள் தீர்ந்த</p>
<p class="Shlok">திரிதலைச் சிறுவன் தன்னைக்</p>
<p class="Shlok">காணிய, விரைவில் செல்லும்</p>
<p class="Shlok para-style-override-7">கனகமால் வரையும் ஒத்தான். (26)</p>
<p class="Shlok">மழைகிழித்து உதிர மீன்கள்</p>
<p class="Shlok">மறிகடல் பாய, வானம்</p>
<p class="Shlok">குழைவுற, திசைகள் கீற</p>
<p class="Shlok">மேருவும் குலுங்க, கோட்டின்</p>
<p class="Shlok">முழையுடைக் கிரிகள் முற்ற</p>
<p class="Shlok">முடுக்குவான், முடிவுக்காலத்து</p>
<p class="Shlok">அழிவுறக் கடுக்கும் வேகத்</p>
<p class="Shlok para-style-override-7">தாதையும் அனையன் ஆனான். (27)</p>
<p class="Shlok">தடக்கை நால் — ஐந்து பத்துத்</p>
<p class="Shlok">தலைகளும் உடையான்தானே</p>
<p class="Shlok">அடக்கிஐம் புலன்கள் வென்ற</p>
<p class="Shlok">தவப்பயன் அறுத லோடும்,</p>
<p class="Shlok">கெடக்குறி ஆக, மாகம்</p>
<p class="Shlok">கிழக்குஎழு வழக்கு நீங்கி,</p>
<p class="Shlok">வடக்கு எழுந்து இலங்கை செல்லும்</p>
<p class="Shlok para-style-override-7">பரிதி வானவனும் ஒத்தான். (28)</p>
<p class="Shlok">புறத்துஉறல் அஞ்சி, வேறுஓர்</p>
<p class="Shlok">அரணம் புக்கு உறைதல் போக்கி,</p>
<p class="Shlok">மறத்தொழில் அரக்கன் வாழும்</p>
<p class="Shlok">மாநகர், மனுவின் வந்த</p>
<p class="Shlok">திறத் தகை இராமன் என்னும்</p>
<p class="Shlok">சேவகற் பற்றி, செல்லும்</p>
<p class="Shlok">அறத்தகை அரசன் திண்போர்</p>
<p class="Shlok para-style-override-7">ஆழியும் அனையன் ஆனான். (29)</p>
<p class="Shlok">கேழ் உலாம் முழு நிலாவின்</p>
<p class="Shlok">கிளர்ஒளி இருளைக்கீற,</p>
<p class="Shlok">பாழி மா மேரு நாண,</p>
<p class="Shlok">விசும்புஉறப் படர்ந்த தோளான்,</p>
<p class="Shlok">ஆழி சூழ் உலகம் எல்லாம்</p>
<p class="Shlok">அருங் கனல் முருங்க உண்ணும்</p>
<p class="Shlok">ஊழி நாள், வடபால் தோன்றும்</p>
<p class="Shlok para-style-override-7">உவா முழு மதியும் ஒத்தான். (30)</p>
<p class="Shlok">அடல்உலாம் திகிரி மாயற்கு</p>
<p class="Shlok">அமைந்த தன் ஆற்றல் காட்ட,</p>
<p class="Shlok">குடல் எலாம் அவுணர் சிந்த,</p>
<p class="Shlok">குன்றுஎனக் குறித்து நின்ற</p>
<p class="Shlok">திடல் எலாம் தொடர்ந்து செல்ல,</p>
<p class="Shlok">சேண்விசும்பு ஒதுங்க, தெய்வக்</p>
<p class="Shlok">கடல் எலாம் கலங்க, தாவும்</p>
<p class="Shlok para-style-override-2">கலுழனும் அனையன் ஆனான். (31)</p>
<p class="Sub-Title">அனுமன் வாலால் வானத்தை அளந்தானோ?</p>
<p class="Shlok">நாலினோடு உலகம் மூன்றும்</p>
<p class="Shlok">நடுக்குற, அடுக்கு நாகர்</p>
<p class="Shlok">மேலின்மேல் நின்றகாறும்</p>
<p class="Shlok">சென்ற கூலத்தன், ‘விண்டு</p>
<p class="Shlok">காலினால் அளந்த வான</p>
<p class="Shlok">முகட்டையும் கடக்கக் கால</p>
<p class="Shlok">வாலினால் அளந்தான்’ என்று</p>
<p class="Shlok para-style-override-7">வானவர் மருள, சென்றான். (32)</p>
<p class="Shlok">விளித்துப் பின் வேலை தாவும்</p>
<p class="Shlok">வீரன்வால், வேதம் எய்க்கும்</p>
<p class="Shlok">அளி, துப்பின் அனுமன் என்னும்</p>
<p class="Shlok">அருந்துணை பெற்றதாயும்,</p>
<p class="Shlok">களித்துப் புன் தொழில்மேல் நின்ற</p>
<p class="Shlok">அரக்கர்கண் ணுறுவர் என்ன</p>
<p class="Shlok">ஒளித்து, பின் செல்லும் கால</p>
<p class="Shlok para-style-override-7">பாசத்தை ஒத்தது அன்றே. (33)</p>
<p class="Shlok">மேருவை முழுதும் சூழ்ந்து,</p>
<p class="Shlok">மீதுற்ற வேக நாகம்,</p>
<p class="Shlok">கார் நிறத்து அண்ணல் ஏவ,</p>
<p class="Shlok">கலுழன் வந்துற்ற காலை</p>
<p class="Shlok">சோர்வுறு மனத்தது ஆகி,</p>
<p class="Shlok">சுற்றிய சுற்று நீங்கிப்</p>
<p class="Shlok">பேர்வுறுகின்றவாறும் ஒத்தது,</p>
<p class="Shlok para-style-override-2">அப் பிறங்கு பேழ்வால். (34)</p>
<p class="Sub-Title">வேகமாய்ச் செல்லும் அனுமனது கைகளின் தோற்றம்</p>
<p class="Shlok">குன்றொடு குணிக்கும் கொற்றக்</p>
<p class="Shlok">குவவுத்தோள் குரக்குச் சீயம்,</p>
<p class="Shlok">சென்றுறு வேகத் திண்கால்</p>
<p class="Shlok">எறிதர, தேவர் வைகும்</p>
<p class="Shlok">மின்தொடர் வானத்து ஆன</p>
<p class="Shlok">விமானங்கள், விசையின் தம்மின்</p>
<p class="Shlok">ஒன்றொடு ஒன்று உடையத் தாக்கி,</p>
<p class="Shlok para-style-override-7">மாக் கடல் உற்ற மாதோ. (35)</p>
<p class="Shlok">வலங் கையின் வயிர ஏதி</p>
<p class="Shlok">வைத்தவன் வைகும் நாடும்</p>
<p class="Shlok">கலங்கியது, ‘ஏகுவான்தன் கருத்து</p>
<p class="Shlok">என்கொல்?’ என்னும் கற்பால்;</p>
<p class="Shlok">‘விலங்குஅயில் எயிற்று வீரன்</p>
<p class="Shlok">முடுகிய வேகம் வெய்யோர்</p>
<p class="Shlok">இலங்கையின் அளவுஅன்று’ என்னா,</p>
<p class="Shlok para-style-override-7">இம்பர்நாடு இரிந்தது இப் பால். (36)</p>
<p class="Shlok">‘ஓசனை உலப்பு இலாத</p>
<p class="Shlok">உடம்பு அமைந்துடைய’ என்னத்</p>
<p class="Shlok">தேசமும் நூலும் சொல்லும்</p>
<p class="Shlok">திமிங்கிலகிலங்களோடும்</p>
<p class="Shlok">ஆசையை உற்ற வேலை கலங்க,</p>
<p class="Shlok">அன்று அண்ணல் யாக்கை</p>
<p class="Shlok">வீசிய காலின் வீந்து</p>
<p class="Shlok para-style-override-7">மிதந்தன, மீன்கள் எல்லாம். (37)</p>
<p class="Shlok">பொருஅரும் உருவத்து அன்னான்</p>
<p class="Shlok">போகின்ற பொழுது, வேகம்</p>
<p class="Shlok">தருவன தடக் கை, தள்ளா</p>
<p class="Shlok">நிமிர்ச்சிய, தம்முள் ஒப்ப,</p>
<p class="Shlok">ஒருவுஅருங் குணத்து வள்ளல்</p>
<p class="Shlok">ஓருயிர்த் தம்பி என்னும்</p>
<p class="Shlok">இருவரும் முன்னர்ச் சென்றால்</p>
<p class="Shlok para-style-override-2">ஒத்த; அவ்இரண்டு பாலும். (38)</p>
<p class="Sub-Title">‘மைந்நாகம்’ என்னும் மலை குறுக்கிடுதல்</p>
<p class="Shlok">இந் நாகம் அன்னான் எறிகால்</p>
<p class="Shlok">என ஏகும் வேலை,</p>
<p class="Shlok">திந் நாக மாவில், செறி கீழ்த்</p>
<p class="Shlok">திசை காவல் செய்யும்</p>
<p class="Shlok">கைந் நாகம், அந்நாள் கடல்வந்தது</p>
<p class="Shlok">ஓர் காட்சி தோன்ற,</p>
<p class="Shlok">மைந் நாகம் என்னும் மலை வான்</p>
<p class="Shlok para-style-override-7">உற வந்தது அன்றே. (39)</p>
<p class="Shlok">மீ ஓங்கு செம்பொன் முடிஆயிரம் மின் இமைப்ப,</p>
<p class="Shlok">ஓயா அருவித் திரள் உத்தரியத்தை ஒப்ப,</p>
<p class="Shlok">தீயோர் உளர் ஆகியகால், அவர் தீமை தீர்ப்பான்,</p>
<p class="Shlok para-style-override-7">மாயோன் மகரக் கடல்நின்றுஎழும் மாண்பது ஆகி, (40)</p>
<p class="Shlok">நூல்ஏந்து கேள்வி நுகரார், புலன் நோக்கல் உற்றார்</p>
<p class="Shlok">போல், ஏந்தி நின்ற தனியாள் மெய் பொறாது நீங்க,</p>
<p class="Shlok">கால் ஆழ்ந்து அழுந்திக் கடல் புக்குழி, கச்சம் ஆகி,</p>
<p class="Shlok para-style-override-7">மால்ஏந்த ஓங்கு நெடுமந்தர வெற்பு மான, (41)</p>
<p class="Shlok">தள்ளற்கு அரு நல்சிறை மாடு தழைப்பொடு ஓங்க,</p>
<p class="Shlok">எள்ளற்கு அரு நல்நிறம் எல்லை இலாது புல்ல,</p>
<p class="Shlok">வள்ளல் கடலைக் கெட நீக்கி, மருந்து வவ்வி,</p>
<p class="Shlok para-style-override-7">உள்உற்று எழும்ஓர் உவணத்து அரசேயும் ஒக்க, (42)</p>
<p class="Shlok">ஆன்று ஆழ் நெடு நீரிடை,</p>
<p class="Shlok">ஆதியொடு அந்தம் ஆகித்</p>
<p class="Shlok">தோன்றாது நின்றான் அருள்</p>
<p class="Shlok">தோன்றிட, முந்து தோன்றி,</p>
<p class="Shlok">மூன்றுஆம் உலகத்தொடும்,</p>
<p class="Shlok">முற்றுஉயிர் ஆய மற்றும்,</p>
<p class="Shlok">ஈன்றானை ஈன்ற சுவணத்</p>
<p class="Shlok para-style-override-7">தனி அண்டம் என்ன, (43)</p>
<p class="Shlok">‘இந் நீரின் என்னைத் தரும்</p>
<p class="Shlok">எந்தையை எய்தி அன்றி,</p>
<p class="Shlok">செந் நீர்மை செய்யேன்’ என,</p>
<p class="Shlok">சிந்தனை செய்து, நொய்தின்</p>
<p class="Shlok">அந் நீரில் வந்த முதல்</p>
<p class="Shlok">அந்தணன் ஆதிநாள் அம்</p>
<p class="Shlok">முந்நீரில் மூழ்கி, தவம்முற்றி</p>
<p class="Shlok para-style-override-7">முளைத்தவா போல், (44)</p>
<p class="Shlok">பூவால் இடையூறு புகுந்து, பொறாத நெஞ்சின்</p>
<p class="Shlok">கோ ஆம் முனி சீறிட, வேலை குளித்த எல்லாம்</p>
<p class="Shlok">மூவா முதல் நாயகன் மீள முயன்ற அந் நாள்,</p>
<p class="Shlok para-style-override-7">தேவா சுரர் வேலையில் வந்து எழு திங்கள் என்ன, (45)</p>
<p class="Shlok">நிறம் குங்குமம் ஒப்பன, நீல்நிறம் வாய்ந்த நீரின்</p>
<p class="Shlok">இறங்கும் பவளக் கொடி சுற்றின, செம்பொன் ஏய்ந்த</p>
<p class="Shlok">பிறங்கும் சிகரம் படர் முன்றில்தொறும், பிணாவொடு</p>
<p class="Shlok para-style-override-7">உறங்கும் மகரங்கள் உயிர்ப்பொடு உணர்ந்து பேர, (46)</p>
<p class="Shlok">கூன் சூல் முதிர் இப்பி குரைக்க, நிரைத்த பாசி</p>
<p class="Shlok">வான் சூல் மழை ஒப்ப, வயங்கு பளிங்கு முன்றில்</p>
<p class="Shlok">தான் சூலி நாளில் தகைமுத்தம் உயிர்த்த சங்கம்</p>
<p class="Shlok para-style-override-7">மீன் சூழ்வரும் அம்முழு வெண் மதி வீறு, கீற, (47)</p>
<p class="Shlok">பல் ஆயிரம் ஆயிரம் காசு இனம் பாடு இமைக்கும்</p>
<p class="Shlok">கல் ஆர் சிமயத் தடங் கைத்தலம் நீண்டு காட்டி,</p>
<p class="Shlok">தொல் ஆர்கலியுள் புக மூழ்கி, வயங்கு தோற்றத்து</p>
<p class="Shlok para-style-override-7">எல்ஆர் மணி ஈட்டம் முகந்து, எழுகின்றது என்ன, (48)</p>
<p class="Shlok">மனையில் பொலி மாக நெடுங்கொடி மாலை ஏய்ப்ப,</p>
<p class="Shlok">வினையின் திரள் வெள் அருவித் திரள் தூங்கி வீழ,</p>
<p class="Shlok">நினைவின் கடலூடு எழலோடும், உணர்ந்து நீங்காச்</p>
<p class="Shlok para-style-override-7">சுனையில், பனைமீன் திமிலோடு தொடர்ந்து துள்ள, (49)</p>
<p class="Shlok">கொடு நாலொடு இரண்டு குலப்பகை, குற்றம் மூன்றும்,</p>
<p class="Shlok">சுடுஞானம் வெளிப்பட, உய்ந்த துயக்கு இலார்போல்,</p>
<p class="Shlok">விடநாகம் முழைத்தலை விம்மல் உழந்து, வீங்கி,</p>
<p class="Shlok para-style-override-7">நெடுநாள், பொறைஉற்ற உயிர்ப்பு நிமிர்ந்து நிற்ப, (50)</p>
<p class="Shlok">எழுந்து ஓங்கி விண்ணொடு</p>
<p class="Shlok">மண் ஒக்க, இலங்கும் ஆடி</p>
<p class="Shlok">உழுந்து ஓடு காலத்திடை,</p>
<p class="Shlok">உம்பரின் உம்பர் ஓங்கிக்</p>
<p class="Shlok">கொழுந்து ஓடிநின்ற</p>
<p class="Shlok">கொழுங்குன்றை வியந்து நோக்கி,</p>
<p class="Shlok">அழுங்கா மனத்து அண்ணல்,</p>
<p class="Shlok para-style-override-7">‘இதுஎன்கொல்’ எனா அயிர்த்தான். (51)</p>
<p class="Sub-Title">மைந்நாகத்தை உந்தித் தள்ளுதல்</p>
<p class="Shlok">‘நீர்மேல் படரா, நெடுங்குன்று நிமிர்ந்து நிற்றல்</p>
<p class="Shlok">சீர்மேல் படராது’ எனச் சிந்தை உணர்ந்து செல்வான்</p>
<p class="Shlok">வேர் மேல்பட வன்தலை கீழ்ப்பட நூக்கி, விண்ணோர்</p>
<p class="Shlok para-style-override-7">ஊர்மேல் படரக் கடிது உம்பரின் மீது உயர்ந்தான். (52)</p>
<p class="Sub-Title">மைந்நாகத்துடன் உரையாடல்</p>
<p class="Shlok">உந்தாமுன் உலைந்து உயர்வேலை ஒளித்த குன்றம்</p>
<p class="Shlok">சிந்தாகுலம் உற்றது; பின்னரும் தீர்வு இல் அன்பால்</p>
<p class="Shlok">வந்து ஓங்கி ஆண்டு ஓர்சிறு மானிட வேடம்ஆகி,</p>
<p class="Shlok para-style-override-7">‘எந்தாய்! இதுகேள்’ என, இன்ன இசைத்தது அன்றே. (53)</p>
<p class="Shlok">வேற்றுப் புலத்தோன் அலென் ஐய, ‘விலங்கல் எல்லாம்</p>
<p class="Shlok">மாற்றுச் சிறை’ என்று அரி வச்சிரம் மாண ஒச்ச,</p>
<p class="Shlok">வீற்றுப்பட நூறிய வேலையின் வேலை யுய்த்து</p>
<p class="Shlok para-style-override-7">காற்றுக் கிறைவன் எனைக் காத்தனன் அன்பு கூர. (54)</p>
<p class="Shlok">அன்னான் அருங் காதலன்</p>
<p class="Shlok">ஆதலின் அன்பு தூண்ட</p>
<p class="Shlok">என்னால் உனக்கு ஈண்டு</p>
<p class="Shlok">செயற்கு உரித்தாயது இன்மை</p>
<p class="Shlok">பொன்னார் சிகரத்து இறை</p>
<p class="Shlok">ஆறினை போதி என்னா,</p>
<p class="Shlok">உன்னா உயர்ந்தேன் —</p>
<p class="Shlok para-style-override-7">உயர்விற்கும் உயர்ந்த தோளாய்! (55)</p>
<p class="Shlok">‘கார்மேக வண்ணன் பணிபூண்டனன் காலின் மைந்தன்</p>
<p class="Shlok">தேர்வான் வருகின்றனன் சீதையைத் தேவர் உய்யப்</p>
<p class="Shlok">பேர்வான் அயல் சேறி; இதில் பெறும் பேறு இல்’ என்ன</p>
<p class="Shlok para-style-override-7">நீர்வேலையும் என்னை உரைத்தது நீதி நின்றாய்! (56)</p>
<p class="Shlok">‘நற்றாயினும் நல்லன்</p>
<p class="Shlok">எனக்கு இவன்’ என்று நாடி</p>
<p class="Shlok">இற்றே இறை எய்தினை</p>
<p class="Shlok">ஏய்ந்தது கோடி என்னால்</p>
<p class="Shlok">பொற்றார் அகல் மார்ப!</p>
<p class="Shlok">தம் இல்லுழை வந்தபோதே</p>
<p class="Shlok">உற்றார்செயல் மற்றும் உண்டோ?</p>
<p class="Shlok para-style-override-7">என உற்று உரைத்தான். (57)</p>
<p class="Shlok">உரைத்தான் உரையால், ‘இவன்</p>
<p class="Shlok">ஊறு இலன்’ என்பது உன்னி</p>
<p class="Shlok">விரைத் தாமரை வாள்முகம்</p>
<p class="Shlok">விட்டு விளங்க வீரன்</p>
<p class="Shlok">சிரித்தான் அளவே; சிறிது</p>
<p class="Shlok">அத்திசை செல்ல நோக்கி</p>
<p class="Shlok">வரைத்தாள் நெடும் பொற்குடுமித்தலை</p>
<p class="Shlok para-style-override-7">மாடு கண்டான். (58)</p>
<p class="Shlok">வருந்தேன்; அது என்துணை</p>
<p class="Shlok">வானவன் வைத்த காதல்</p>
<p class="Shlok">அருந்தேன் இனி யாதும்</p>
<p class="Shlok">என் ஆசை நிரப்பி அல்லால்;</p>
<p class="Shlok">பெருந்தேன்பிழி சாலும்நின்</p>
<p class="Shlok">அன்பு பிணித்த போதே</p>
<p class="Shlok">இருந்தேன் நுகர்ந்தேன்; இதன்மேல்</p>
<p class="Shlok para-style-override-7">இனி ஈவ தென்னோ? (59)</p>
<p class="Shlok">முன்பிற் சிறந்தார்</p>
<p class="Shlok">இடையுள்ளவர் காதல் முற்றப்</p>
<p class="Shlok">பின்பிற் சிறந்தார் குணம் நன்று;</p>
<p class="Shlok">இது பெற்ற யாக்கைக்கு</p>
<p class="Shlok">என்பிற் சிறந்தாய தோர் ஊற்றம்</p>
<p class="Shlok">உண்டு என்னல் ஆமே?</p>
<p class="Shlok">அன்பிற் சிறந்தாயதோர்</p>
<p class="Shlok para-style-override-7">பூசனை யார்கண் உண்டே? (60)</p>
<p class="Shlok">ஈண்டே கடிது ஏகி இலங்கை</p>
<p class="Shlok">விலங்கல் எய்தி</p>
<p class="Shlok">ஆண்டான் அடிமைத் தொழில்</p>
<p class="Shlok">ஆற்றலின் ஆற்றல் கொண்டே?</p>
<p class="Shlok">மீண்டால் நுகர்வென் நல் விருந்தென</p>
<p class="Shlok">வேண்டி மெய்ம்மை</p>
<p class="Shlok">பூண்டான் அவன் கட்புலம்</p>
<p class="Shlok para-style-override-7">பிற்பட முன்பு போனான். (61)</p>
<p class="Shlok">செவ்வான் கதிரும் குளிர்திங்களும் தேவர் வைகும்</p>
<p class="Shlok">வெவ்வேறு விமானமும் மீனொடு மேகம் மற்றும்</p>
<p class="Shlok">எவ்வாய் உலகத்தவும் ஈண்டி இருந்த தம்மின்</p>
<p class="Shlok para-style-override-7">ஒவ்வாதன ஒத்திட ஊழிவெங் காலும் ஒத்தான். (62)</p>
<p class="Shlok">நீர்மாக் கடல்மேல் நிமிர்கின்ற</p>
<p class="Shlok">நிமிர்ச்சி நோக்கா,</p>
<p class="Shlok">பார்மேல் தவழ் சேவடி</p>
<p class="Shlok">பாய்நட வாப் பதத்து, என்</p>
<p class="Shlok">தேர்மேல் குதி கொண்டவன்</p>
<p class="Shlok">இத்திறன் சிந்தை செய்தான்</p>
<p class="Shlok">ஆர்மேல்கொல்? என்று எண்ணி,</p>
<p class="Shlok para-style-override-7">அருக்கனும் ஐயம் உற்றான். (63)</p>
<p class="Shlok">வாள்ஒத்து ஒளிர்வால் எயிறு ஊழின் மருங்கு இமைப்ப,</p>
<p class="Shlok">நீள்ஒத்து உயர்வாலின் விசும்பு நிரம்பு மெய்யன்</p>
<p class="Shlok">கோள்ஒத்த பொன்மேனி; விசும்பு இரு கூறு செய்யும்</p>
<p class="Shlok para-style-override-2">நாள் ஒத்தது; மேல்ஒளி கீழ் இருள் உற்ற ஞாலம். (64)</p>
<p class="Sub-Title">‘சுரசை’ தோன்ற அனுமன் அவளை வென்றிடல்</p>
<p class="Shlok">மூன்று உற்ற தலத்திடை</p>
<p class="Shlok">முற்றிய துன்பம் வீப்பான்</p>
<p class="Shlok">ஏன்றுற்று வந்தான் வலி</p>
<p class="Shlok">மெய்ம்மை உணர்த்து நீ என்று</p>
<p class="Shlok">ஆன்றுற்ற வானோர்</p>
<p class="Shlok">குறை நேர, அரக்கி ஆகித்</p>
<p class="Shlok">தோன்றுற்று நின்றாள், சுரசைப்</p>
<p class="Shlok para-style-override-7">பெயர்ச் சிந்தை தூயாள். (65)</p>
<p class="Shlok">பேழ்வாயொர் அரக்கி உருக்கொடு, பெட்பின் ஓங்கி,</p>
<p class="Shlok">‘கோள்வாய் அரியின் குலத்தாய்; கொடுங் கூற்றும் உட்க</p>
<p class="Shlok">வாழ்வாய்! எனக்கு ஆமிடமாய் வரு வாய்கொல்’ என்னா</p>
<p class="Shlok para-style-override-7">நீள்வாய் விசும்பும் தனதுச்சி நெருக்க நின்றாள். (66)</p>
<p class="Shlok">‘தீயே எனல்ஆய பசிப்பிணி தீர்த்தல் செய்தாய்</p>
<p class="Shlok">ஆயே விரைவுற் றெனை அண்மினை வண்மை யாள!</p>
<p class="Shlok">நீயே இனி வந்துஎன் நிணம்கொள் பிணங்கு எயிற்றின்</p>
<p class="Shlok para-style-override-7">வாயே புகுவாய்; வழிமற்றிலை வானின்’ என்றாள். (67)</p>
<p class="Shlok">‘பெண்பால் ஒரு நீ; பசிப்பீழை</p>
<p class="Shlok">ஒறுக்க நொந்தாய்;</p>
<p class="Shlok">உண்பாய் எனது ஆக்கையை;</p>
<p class="Shlok">யான் உத வற்கு நேர்வல்</p>
<p class="Shlok">விண்பாலவர் நாயகன்</p>
<p class="Shlok">ஏவல் இழைத்து மீண்டால்,</p>
<p class="Shlok">நண்பால்’ எனச் சொல்லினன்</p>
<p class="Shlok para-style-override-7">நல்அறி வாளன்; நக்காள். (68)</p>
<p class="Shlok">‘காய்ந்து ஏழ் உலகங்களும்</p>
<p class="Shlok">காணநின் யாக்கை தன்னை</p>
<p class="Shlok">ஆர்ந்தே பசிதீர்வென்; இது ஆணை’</p>
<p class="Shlok">என்று அன்னாள் சொன்னாள்;</p>
<p class="Shlok">ஓர்ந்தானும் உவந்து, ‘ஒருவேன்</p>
<p class="Shlok">நினது ஊழ்இல் பேழ்வாய்</p>
<p class="Shlok">சேர்ந்து ஏகுகின்றேன்; வலையாமெனின்</p>
<p class="Shlok para-style-override-7">தின்றிடு’ என்றான். (69)</p>
<p class="Shlok">அக்காலை அரக்கியும்</p>
<p class="Shlok">அண்டம் அனந்த மாகப்</p>
<p class="Shlok">புக்கால் நிறையாத புழைப்</p>
<p class="Shlok">பெரு வாய் திறந்து,</p>
<p class="Shlok">விக்காது விழுங்க நின்றாள்;</p>
<p class="Shlok">அது நோக்கி வீரன்</p>
<p class="Shlok">திக்கார் அவள்வாய் சிறிதாம்</p>
<p class="Shlok para-style-override-7">வகை சேணில் நீண்டான். (70)</p>
<p class="Shlok">நீண்டான் உடனே சுருங்கா,</p>
<p class="Shlok">நிமிர்வாள் வயிற்றின்</p>
<p class="Shlok">ஊண்தான் என உற்று, ஓர்</p>
<p class="Shlok">உயிர்ப்பு உயிராத முன்னர்</p>
<p class="Shlok">மீண்டான்; அது கண்டனர்</p>
<p class="Shlok">விண்உறை வோர்கள்; ‘எம்மை</p>
<p class="Shlok">ஆண்டான் வலன்’ என்றுஅலர்</p>
<p class="Shlok para-style-override-2">தூஉய் நெடிது ஆசி சொன்னார். (71)</p>
<p class="Sub-Title">வானவர் அனுமனை வாழ்த்துதல்</p>
<p class="Shlok">மின்மேல் படர் நோன்மையனாய் உடல் வீக்கம் நீங்கி,</p>
<p class="Shlok">தன்மேனியளாய், அவள், தாயினும் அன்பு தாழ,</p>
<p class="Shlok">‘என்மேல் முடியாதன?’ என்று இனிது ஏத்தி நின்றாள்;</p>
<p class="Shlok para-style-override-7">பொன் மேனியனும் நெடிது ஆசி புனைந்து போனான்— (72)</p>
<p class="Shlok">கீதங்கள் இசைத்தனர் கின்னரர்; கீதம் நின்ற</p>
<p class="Shlok">பேதங்கள் இயம்பினர் பேதையர்; ஆடல் மிக்க</p>
<p class="Shlok">பூதங்கள் தொடர்ந்து புகழ்ந்தன; பூசுரேசர்</p>
<p class="Shlok para-style-override-7">வேதங்கள் இயம்பினர்; தென்றல் விருந்து செய்ய, (73)</p>
<p class="Shlok">மந்தாரம் உந்து மகரந்தம் மணந்த வாடை</p>
<p class="Shlok">செந்தாமரை வாள் முகத்தில் செறி வேர் சிதைப்ப,</p>
<p class="Shlok">தம்தாம் உலகத்திடை விஞ்சையர் பாணி தள்ளும்</p>
<p class="Shlok para-style-override-2">கந்தார வீணைக் களி செஞ்செவிக் காது நுங்க. (74)</p>
<p class="Sub-Title">அனுமனும் அங்காரதாரையும்</p>
<p class="Shlok">வெங்கார் நிறப் புணரி வேறேயும் ஒன்று அப்</p>
<p class="Shlok">பொங்கு ஆர்கலிப் புனல் தரப் பொலிவதேபோல்,</p>
<p class="Shlok">‘இங்கு ஆர் கடத்திர் எனை?’ என்னா எழுந்தாள்</p>
<p class="Shlok para-style-override-7">அங்கார தாரை, பெரிது ஆலாலம் அன்னாள். (75)</p>
<p class="Shlok">காதக் கடுங்குறி கணத்து இறுதி கண்ணாள்,</p>
<p class="Shlok">பாதச் சிலம்பின் ஒலி வேலை ஒலி பம்ப,</p>
<p class="Shlok">வேதக் கொழுஞ்சுடரை நாடி, நெடு மேல்நாள்,</p>
<p class="Shlok para-style-override-7">ஓதத்தின் ஓடும் மதுகைடவரை ஒத்தாள். (76)</p>
<p class="Shlok">துண்டப் பிறைத் துணை எனச் சுடர் எயிற்றாள்;</p>
<p class="Shlok">கண்டத்திடைக் கறையுடைக் கடவுள், கைம்மா</p>
<p class="Shlok">முண்டத்து உரித்த உரியால், முளரிவந்தான்</p>
<p class="Shlok para-style-override-7">அண்டத்தினுக்கு உறை அமைத்தனைய வாயாள். (77)</p>
<p class="Shlok">நின்றாள் நிமிர்ந்து, அலைநெடுங் கடலின் நீர் தன்</p>
<p class="Shlok">வன் தாள் அலம்ப, முடி வான் முகடு வௌவ</p>
<p class="Shlok">அன்று, ஆய் திறத்தவன், ‘அறத்தை அருளோடும்</p>
<p class="Shlok para-style-override-7">தின்றாள் ஒருத்திஇவள்’ என்பது தெரிந்தான். (78)</p>
<p class="Shlok">பேழ் வாயகத்து அலது, பேர்உலகம் மூடும்</p>
<p class="Shlok">நீள் வானகத்தினிடை ஏகும் நெறி நேரா</p>
<p class="Shlok">ஆழ்வான் அணுக்கன் அவள் ஆழ் பில வயிற்றைப்</p>
<p class="Shlok para-style-override-7">போழ்வான் நினைத்தினைய வாய்மொழி புகன்றான்: (79)</p>
<p class="Shlok">‘சாயா வரம் தழுவினாய்; தழிய பின்னும்,</p>
<p class="Shlok">ஓயா உயர்ந்த விசை கண்டும் உணர்கில்லாய்;</p>
<p class="Shlok">வாயால் அளந்து நெடு வான் வழி அடைத்தாய்;</p>
<p class="Shlok para-style-override-7">நீ யாரை? என்னை இவண் நின்ற நிலை?’ என்றான். (80)</p>
<p class="Shlok">‘பெண்பால் எனக் கருது பெற்றி ஒழி; உற்றால்</p>
<p class="Shlok">விண்பால் அவர்க்கும் உயிர் வீடுறுதல் மெய்யே;</p>
<p class="Shlok">கண்பால் அடுக்க உயர் காலன் வருமேனும்,</p>
<p class="Shlok para-style-override-2">உண்பேன் ஒருத்தி; அது ஒழிப்பது அரிது’ என்றாள். (81)</p>
<p class="Sub-Title">வயிறு கிழிக்கப்பட்டாள், அங்காரதாரை</p>
<p class="Shlok">திறந்தாள் எயிற்றை, அவள்; அண்ணலிடை சென்றான்;</p>
<p class="Shlok">அறந்தான் அரற்றியது, அயர்த்து அமரர் எய்த்தார்,</p>
<p class="Shlok">இறந்தான் எனக் கொடு; ஓர் இமைப்பதனின் முன்னம்,</p>
<p class="Shlok para-style-override-7">பிறந்தான் என, பெரிய கோளரி பெயர்ந்தான். (82)</p>
<p class="Shlok">கள்வாய் அரக்கி கதற, குடர் கணத்தில்</p>
<p class="Shlok">கொள், வார், தடக்கையன் விசும்பின்மிசை கொண்டான்;</p>
<p class="Shlok">முள்வாய் பொருப்பின் முழை எய்தி, மிக நொய்தின்,</p>
<p class="Shlok para-style-override-7">உள் வாழ் அரக்கொடு எழு திண் கலுழன் ஒத்தான். (83)</p>
<p class="Shlok">சாகா வரத்தலைவரில் திலகம் அன்னான்,</p>
<p class="Shlok">ஏகா, அரக்கி குடர் கொண்டு, உடன் எழுந்தான்,</p>
<p class="Shlok">மாகால் விசைக்க, வடம் மண்ணில் உற, வாலோடு</p>
<p class="Shlok para-style-override-7">ஆகாயம் உற்ற கதலிக்கு உவமை யானான். (84)</p>
<p class="Shlok">ஆர்த்தார்கள் வானவர்கள்; தானவர் அழுங்கா</p>
<p class="Shlok">வேர்த்தனர்; விரிஞ்சனும் வியந்து, மலர் வெள்ளம்</p>
<p class="Shlok">தூர்த்தனன்; அகன் கயிலையில் தொலைவு இலோனும்</p>
<p class="Shlok para-style-override-7">பார்த்தனன்; முனித் தலைவர் ஆசிகள் பகர்ந்தார். (85)</p>
<p class="Shlok">மாண்டாள் அரக்கி; அவள் வாய் வயிறுகாறும்</p>
<p class="Shlok">கீண்டான்; இமைப்பினிடை மேரு கிரி கீழா</p>
<p class="Shlok">நீண்டான்; வயக் கதி நினைப்பின் நெடிது என்னப்</p>
<p class="Shlok para-style-override-2">பூண்டான்; அருக்கன் உயர் வானின் வழி போனான். (86)</p>
<p class="Sub-Title">இராம நாமத்தால் இடையூறுகள் நீங்கும் என உறுதிபூணல்</p>
<p class="Shlok">‘சொற்றார்கள் சொற்ற பகை தொகையது அன்றோ</p>
<p class="Shlok">முற்றா முடிந்த நெடு வானினிடை முந்நீ</p>
<p class="Shlok">ரில்தாவி, எற்று எனினும், யான்இனி இலங்கை</p>
<p class="Shlok para-style-override-7">உற்றால், விலங்கும் இடையூறு’ என, உணர்ந்தான். (87)</p>
<p class="Shlok">‘ஊறுகடிது ஊறுவன; ஊறுஇல் அறம் உன்னா,</p>
<p class="Shlok">தேறல்இல் அரக்கர் புரிதீமை அவைதீர,</p>
<p class="Shlok">ஏறும்வகை எங்கு உளது? ‘இராம!’ என எல்லாம்</p>
<p class="Shlok para-style-override-2">மாறும்; அதின் மாறு பிறிதுஇல்’ என வலித்தான். (88)</p>
<p class="Sub-Title">இலங்கையில் பவளமலையில் பாய்ந்து நகரை நோக்குதல்</p>
<p class="Shlok">தசும்புடைக் கனக நாஞ்சில்</p>
<p class="Shlok">கடிமதில் தணித்து நோக்கா,</p>
<p class="Shlok">அசும்புடைப் பிரசத் தெய்வக்</p>
<p class="Shlok">கற்பக நாட்டை அண்மி,</p>
<p class="Shlok">விசும்பிடைச் செல்லும் வீரன்</p>
<p class="Shlok">விலங்கி வேறு, இலங்கை மூதூர்ப்</p>
<p class="Shlok">பசுஞ்சுடர்ச் சோலைத்து ஆங்கு ஓர்</p>
<p class="Shlok para-style-override-7">பவளமால் வரையில் பாய்ந்தான். (89)</p>
<p class="Shlok">மேக்குறச் செல்வோன் பாய,</p>
<p class="Shlok">வேலைமேல் இலங்கை வெற்பு</p>
<p class="Shlok">நூக்குறுத்து, அங்கும் இங்கும்</p>
<p class="Shlok">தள்ளுற, நுடங்கும் நோன்மை,</p>
<p class="Shlok">போக்கினுக்கு இடையூ றாகப்</p>
<p class="Shlok">புயலொடு பொதிந்த வாடை</p>
<p class="Shlok">தாக்குறத் தகர்ந்து சாயும்</p>
<p class="Shlok para-style-override-7">கலம்எனத் தக்கது அன்றே. (90)</p>
<p class="Shlok">மண்அடி உற்று, மீது</p>
<p class="Shlok">வான்உறு வரம்பின் தன்மை</p>
<p class="Shlok">எண்அடி அற்ற குன்றில்</p>
<p class="Shlok">நிலைத்து நின்று எய்த நோக்கி,</p>
<p class="Shlok">விண்ணிடை, உலகம் என்னும்</p>
<p class="Shlok">மெல்லியல், மேனி நோக்கக்</p>
<p class="Shlok">கண்ணடி வைத்தது அன்ன</p>
<p class="Shlok para-style-override-7">இலங்கையைத் தெரியக் கண்டான். (91)</p>
<p class="Shlok">நல்நகர் அதனை நோக்கி,</p>
<p class="Shlok">நளினக் கை மறித்து, ‘நாகர்</p>
<p class="Shlok">பொன்னகர் இதனை ஒக்கும்</p>
<p class="Shlok">என்பது புல்லிது, அம்மா</p>
<p class="Shlok">அந்நகர் இதனில் நன்றேல்</p>
<p class="Shlok">அண்டத்தை முழுதும் ஆள்வான்</p>
<p class="Shlok">இந்நகர் இருந்து வாழ்வான்?</p>
<p class="Shlok para-style-override-7">இது அதற்கு ஏது’ என்றான். (92)</p>
<p class="Shlok">‘மாண்டதோர் நலத்திற்று ஆம்’ என்று</p>
<p class="Shlok">உணர்த்துதல் வாய்மைத்து அன்றால்;</p>
<p class="Shlok">வேண்டிய வேண்டின் எய்தி,</p>
<p class="Shlok">வெறுப்பு இன்றி விழைந்து துய்க்கும்</p>
<p class="Shlok">ஈண்ட அரும் போக இன்பம்</p>
<p class="Shlok">ஈறுஇலது யாண்டுக் கண்டாம்,</p>
<p class="Shlok">ஆண்டது துறக்கம்; அஃதே</p>
<p class="Shlok para-style-override-7">அருமறைத் துணிவும் அம்மா! (93)</p>
<p class="Shlok">உட்புலம் எழுநூறு என்பர்</p>
<p class="Shlok">ஓசனை; உலகம் மூன்றில்</p>
<p class="Shlok">தெட்புறு பொருள்கள் எல்லாம்</p>
<p class="Shlok">இதனுழைச் செறிந்த என்றால்</p>
<p class="Shlok">நுட்புலம் நுணங்கு கேள்வி</p>
<p class="Shlok">நுழைவினர் எனினும் நோக்கும்</p>
<p class="Shlok">கட்புலம் வரம்பிற் றாமே?</p>
<p class="Shlok">காட்சியும் கரையிற் றாமே? (94)</p>
<p class="Book-End-Line para-style-override-4">* * * * *<span></span></p>


<p class="Page-Break"> </p>
<p class="Heading" id="toc_marker-5">2. ஊர் தேடு படலம்</p>
<p class="Sub-Title">இலங்கை நகர் மாட்சி</p>
<p class="Shlok">பொன் கொண்டு இழைத்த? மணியைக் கொடு பொதிந்த?</p>
<p class="Shlok">மின் கொண்டு அமைத்த? வெயிலைக் கொடு சமைத்த?</p>
<p class="Shlok">என் கொண்டு இயற்றிய எனத் தெரிவு இலாத—</p>
<p class="Shlok para-style-override-7">வன் கொண்டல் விட்டு மதி முட்டுவன மாடம். (1)</p>
<p class="Shlok">நாகாலயங்களொடு நாகர் உலகும், தம்</p>
<p class="Shlok">பாகு ஆர்மருங்கு துயில்வென்ன உயர் பண்ப;</p>
<p class="Shlok">ஆகாயம் அஞ்ச, அகல் மேருவை அனுக்கும்</p>
<p class="Shlok para-style-override-7">மாகால் வழங்கு சிறு தென்றல் என நின்ற. (2)</p>
<p class="Shlok">மா காரின் மின் கொடி மடக்கினர் அடுக்கி,</p>
<p class="Shlok">மீகாரம் எங்கணும் நறுந் துகள் விளக்கி,</p>
<p class="Shlok">ஆகாய கங்கையினை அங்கையினின் அள்ளிப்</p>
<p class="Shlok para-style-override-7">பாகு ஆய செஞ் சொலவர் வீசுபடு காரம். (3)</p>
<p class="Shlok">பஞ்சி ஊட்டிய பரட்டு இசைக் கிண்கிணிப் பதுமச்</p>
<p class="Shlok">செஞ்செவிச் செழும் பவளத்தின் கொழுஞ்சுடர் சிதறி</p>
<p class="Shlok">மஞ்சின் அஞ்சன நிறம் மறைத்து, அரக்கியர் வடித்த</p>
<p class="Shlok para-style-override-7">அம்சில் ஓதியோடு உவமைய ஆக்குற அமைவ. (4)</p>
<p class="Shlok">நான நாள்மலர்க் கற்பக நறுவிரை நான்ற</p>
<p class="Shlok">பானம் வாய்உற வெறுத்த, தாள்ஆறுடைப் பறவை</p>
<p class="Shlok">தேன்அவாம் விரைச் செழுங் கழுநீர்த் துயில்செய்ய</p>
<p class="Shlok para-style-override-7">வான யாறு தம் அரமியத் தலம்தொறும் மடுப்ப. (5)</p>
<p class="Shlok">குழலும் வீணையும் யாழும் என்று இனையன குழைய,</p>
<p class="Shlok">மழலை மென்மொழி, கிளிக்கு இருந்து அளிக்கின்ற மகளிர்,</p>
<p class="Shlok">சுழலும் நல்நெடுந் தடமணிச் சுவர்தொறும் துவன்றும்</p>
<p class="Shlok para-style-override-7">நிழலும், தம்மையும் வேற்றுமை தெரிவு அரு நிலைய. (6)</p>
<p class="Shlok">இனைய மாடங்கள் இந்திரற்கு அமைவர எடுத்த</p>
<p class="Shlok">மனையின் மாட்சிய என்னின்,அச் சொல்லும் மாசுண்ணும்;</p>
<p class="Shlok">அனையது ஆம் எனின், அரக்கர்தம் திருவுக்கும் அளவை</p>
<p class="Shlok para-style-override-7">நினையலாம்; அன்றி, உவமையும் அன்னதாய் நிற்கும். (7)</p>
<p class="Shlok">மணிகள் எத்துணை பெரியவும், மால் திருமார்பின்</p>
<p class="Shlok">அணியும் காசினுக்கு அகன்றன உள எனல் அரிதால்;</p>
<p class="Shlok">திணியும் நல்நெடும் திருநகர், தெய்வமாத் தச்சன்</p>
<p class="Shlok para-style-override-7">துணிவின் வந்தனன், தொட்டு அழகு இழைத்தஅத் தொழில்கள். (8)</p>
<p class="Shlok">மரம் அடங்கலும் கற்பகம்; மனை எலாம் கனகம்;</p>
<p class="Shlok">அரமடந்தையர் சிலதியர் அரக்கியர்க்கு; அமரர்</p>
<p class="Shlok">உரம் மடங்கி வந்து உழையராய் உழல்குவர்; ஒருவர்</p>
<p class="Shlok para-style-override-7">தரம் அடங்குவது அன்று இது; தவம் செய்த தவமால். (9)</p>
<p class="Shlok">தேவர் என்பவர் யாரும் இத்திரு நகர்க்கு இறைவற்கு</p>
<p class="Shlok">ஏவல் செய்பவர், செய்கிலாதவர் எவர் என்னின்,</p>
<p class="Shlok">மூவர் தம்முளும் ஒருவன் அங்கு உழையனா முயலும்!</p>
<p class="Shlok para-style-override-7">தா இல் மாதவம் அல்லது, பிறிது ஒன்று தகுமோ? (10)</p>
<p class="Shlok">‘போர் இயன்றன தோற்ற’ என்று இகழ்தலின் புறம்போய்</p>
<p class="Shlok">நேர் இயன்ற வன் திசைதொறும் நின்றமா நிற்க</p>
<p class="Shlok">ஆரியன் தனி ஐங்கரக் களிறும், ஓர் ஆழிச்</p>
<p class="Shlok para-style-override-7">சூரியன் தனித் தேருமே, இந் நகர் தொகாத. (11)</p>
<p class="Shlok">வாழும் மன்னுயிர் யாவையும் ஒருவழி வாழும்</p>
<p class="Shlok">ஊழி நாயகன் திருவயிறு ஒத்துளது, இவ்வூர்;</p>
<p class="Shlok">ஆழி அண்டத்தின் அருக்கன்தன் அலங்கு தேர்ப் புரவி</p>
<p class="Shlok para-style-override-7">ஏழும் அல்லன, ஈண்டுஉள குதிரைகள் எல்லாம். (12)</p>
<p class="Shlok">தழங்கு பேரியின் அரவமும், தகை நெடுங் களிறு</p>
<p class="Shlok">முழங்கும் ஓதையும், மூரிநீர் முழக்கொடு முழங்கும்;</p>
<p class="Shlok">கொழுங் குழல் புதுக் குதலையர் நூபுரக் குரலும்</p>
<p class="Shlok para-style-override-7">வழங்குபேர் அருஞ் சதிகளும் வயின்தொறும் மறையும். (13)</p>
<p class="Shlok">மரகதத்தினும், மற்றுஉள மணியினும் வனைந்த</p>
<p class="Shlok">குரகதத் தடந் தேரினம் அவைபயில் கொட்டில்</p>
<p class="Shlok">இரவி வெள்க நின்று இமைக்கின்ற இயற்கைய என்றால்</p>
<p class="Shlok para-style-override-7">நரகம் ஒக்குமால் நல்நெடுந் துறக்கம், இந் நகர்க்கு. (14)</p>
<p class="Shlok">திருகு வெஞ்சினத்து அரக்கரும் கருநிறம் தீர்ந்தார்;</p>
<p class="Shlok">அருகு போகின்ற திங்களும் மறு அற்றது;—அழகைப்</p>
<p class="Shlok">பருகும் இந் நகர்த் துன்ஒளி பாய்தலின்;—பசும்பொன்</p>
<p class="Shlok para-style-override-7">உருகுகின்றது போன்று உளது, உலகு சூழ் உவரி. (15)</p>
<p class="Shlok">அண்டம் முற்றவும் வீங்கு இருள் அகற்றி நின்று, அகல்வான்</p>
<p class="Shlok">கண்ட, அத் தனிக் கடிநகர் நெடுமனை; கதிர்கட்கு</p>
<p class="Shlok">உண்டு அவ் ஆற்றல் என்று உரைப்பரிது! ஒப்பிடின், தம்முன்</p>
<p class="Shlok para-style-override-7">விண்ட வாய்ச் சிறு மின்மினி என்னவும் விளங்கா. (16)</p>
<p class="Shlok">தேனும், சாந்தமும், மான்மதச் செறி நறுஞ் சேறும்,</p>
<p class="Shlok">வான நாள்மலர்க் கற்பக மலர்களும், வயமாத்</p>
<p class="Shlok">தான வாரியும், நீரொடு மடுத்தலின், தழீஇய</p>
<p class="Shlok para-style-override-7">மீனும் தானும் ஓர் வெறிமணம் கமழும், அவ்வேலை. (17)</p>
<p class="Shlok">தெய்வத் தச்சனைப் புகழ்துமோ? செங்கண்வாள் அரக்கன்</p>
<p class="Shlok">மெய் ஒத்து ஆற்றிய தவத்தையே வியத்துமோ? விரிஞ்சன்</p>
<p class="Shlok">ஐயப்பாடு இலா வரத்தையே மதித்துமோ? அறியாத்</p>
<p class="Shlok para-style-override-7">தொய்யல் சிந்தையேம், யாவரை யாதென்று துதிப்போம்? (18)</p>
<p class="Shlok">வானும் நிலனும் பெறுமாறு, இனி மற்றும் உண்டோ—</p>
<p class="Shlok">கானும், பொழிலும் இவை செங் கனகத்தினாலும்,</p>
<p class="Shlok">ஏனைம் மணியாலும் இயற்றியவேனும், யாவும்</p>
<p class="Shlok para-style-override-2">தேனும் மலரும் கனியும் தரச் செய்த செய்கை? (19)</p>
<p class="Sub-Title">மாமேரு நாணும்!</p>
<p class="Shlok">நீரும் வையமும் நெருப்பும் மேல்நிமிர் நெடுங்காலும்,</p>
<p class="Shlok">வாரி வானமும், வழங்கல ஆகும், தம் வளர்ச்சி;</p>
<p class="Shlok">ஊரின் இந்நெடுங் கோபுரத்து உயர்ச்சிகண்டு உணர்ந்தால்,</p>
<p class="Shlok para-style-override-7">மேரு எங்ஙனம் விளர்க்குமோ, முழுமுற்றும் வெள்கி? (20)</p>
<p class="Shlok">முன்னம் யாவரும், “இராவணன் முனியும் என்று எண்ணி,</p>
<p class="Shlok">பொன்னின் மாநகர் மீச் செலான் கதிர்” எனப் புகல்வார்—</p>
<p class="Shlok">கன்னி ஆரையின் ஒளியினில் கண் வழுக்குறுதல்</p>
<p class="Shlok para-style-override-7">உன்னி, நாள்தொறும் விலங்கினன் போதலை உணரார். (21)</p>
<p class="Shlok">“தீய செய்குநர் தேவரால்; அனையவர் சேரும்</p>
<p class="Shlok">வாயில் இல்லது ஓர்வரம்பு அமைக்குவென்” என மதியா,</p>
<p class="Shlok">காயம் என்னும் அக் கணக்கு அறு பதத்தையும் கடக்க</p>
<p class="Shlok para-style-override-7">ஏயும் நன் மதில் இட்டனன்— கயிலையை எடுத்தான். (22)</p>
<p class="Shlok">“கறங்கு கால் புகா; கதிரவன் ஒளி புகா; மறலி</p>
<p class="Shlok">மறம் புகாது; இனி வானவர் புகார் என்கை வம்பே!</p>
<p class="Shlok">திறம்பு காலத்துள் யாவையும் சிதையினும், சிதையா</p>
<p class="Shlok para-style-override-7">அறம் புகாது, இந்த அணி மதிள் கிடக்கைநின்று அகத்தின்!” (23)</p>
<p class="Shlok">கொண்ட வான் திரைக் குரை கடல் இடையதாய், குடுமி</p>
<p class="Shlok">எண்தவா விசும்பு எட்டநின்று, இமைக்கின்ற எழிலால்,</p>
<p class="Shlok">பண்டு அரா—அணைப் பள்ளியான் உந்தியில் பயந்த</p>
<p class="Shlok para-style-override-7">அண்டமேயும் ஒத்துஇருந்தது, இவ் அணிநகர் அமைதி. (24)</p>
<p class="Shlok">பாடுவார் பலர் என்னின், மற்று அவரினும் பலரால்</p>
<p class="Shlok">ஆடுவார்கள்; மற்று அவரினும் பலர் உளர், அமைதி</p>
<p class="Shlok">கூடுவாரிடை இன்னியம் கொட்டுவார்; முட்டுஇல்</p>
<p class="Shlok para-style-override-7">வீடு காண்குறும் தேவரால் விழு நடம் காண்பார். (25)</p>
<p class="Shlok">வான மாதரோடு இகலுவர் விஞ்சையர் மகளிர்;</p>
<p class="Shlok">ஆன மாதரோடு ஆடுவர் இயக்கியர்; அவரைச்</p>
<p class="Shlok">சோனை வார் குழல் அரக்கியர் தொடர்குவார்; தொடர்ந்தால்,</p>
<p class="Shlok para-style-override-7">ஏனை நாகியர் அரு நடக் கிரியை ஆய்ந்திருப்பார். (26)</p>
<p class="Shlok">இழையும் ஆடையும் மாலையும் சாந்தமும் ஏந்தி,</p>
<p class="Shlok">உழையர் என்ன நின்று, உதவுவ நிதியங்கள்; ஒருவர்</p>
<p class="Shlok">விழையும் போகமே, இங்கு இது? வாய்கொடு விளம்பின்,</p>
<p class="Shlok para-style-override-7">குழையும்; நெஞ்சினால் நினையினும் மாசு என்று கொள்ளும். (27)</p>
<p class="Shlok">பொன்னின் மால்வரைமேல் மணி பொழிந்தன பொருவ,</p>
<p class="Shlok">உன்னி, நான்முகத்து ஒருவன் நின்று ஊழ்முறை உரைப்ப,</p>
<p class="Shlok">பன்னி, நாள் பல பணி உழந்து, அரிதினில் படைத்தான்—</p>
<p class="Shlok para-style-override-7">சொன்ன வானவர் தச்சனாம், இந்நகர் துதிப்பான்! (28)</p>
<p class="Shlok">மகர வீணையின் மந்தர கீதத்து மறைந்த,</p>
<p class="Shlok">சகர வேலையின் ஆர்கலி; திசைமுகம் தடவும்</p>
<p class="Shlok">சிகர மாளிகைத் தலம்தொறும் தெரிவையர் தீற்றும்</p>
<p class="Shlok para-style-override-7">அகரு தூமத்தின் அழுந்தின, முகிற்குலம் அனைத்தும். (29)</p>
<p class="Shlok">பளிக்கு மாளிகைத் தலம்தொறும், இடம்தொறும், பசுந்தேன்</p>
<p class="Shlok">துளிக்கும் கற்பகத் தண்நறுஞ் சோலைகள் தோறும்,</p>
<p class="Shlok">அளிக்கும் தேறலுண்டு, ஆடுநர் பாடுநர் ஆகி,</p>
<p class="Shlok para-style-override-7">களிக்கின்றார் அலால் கவல்கின்றார் ஒருவரைக் காணேன். (30)</p>
<p class="Shlok">தேறல் மாந்தினர்; தேன் இசை மாந்தினர்; செவ்வாய்</p>
<p class="Shlok">ஊறல் மாந்தினர்; இன் உரை மாந்தினர்; ஊடல்</p>
<p class="Shlok">கூறல் மாந்தினர்; அனையவர்த் தொழுது, அவர் கோபத்து</p>
<p class="Shlok para-style-override-7">ஆறல் மாந்தினர்—அரக்கியர்க்கு உயிர் அன்ன அரக்கர். (31)</p>
<p class="Shlok">எறித்த குங்குமத்து இளமுலை எழுதிய தொய்யில்,</p>
<p class="Shlok">கறுத்த மேனியில் பொலிந்தன; ஊடலில் கனன்று,</p>
<p class="Shlok">மறித்த நோக்கியர் மலர்அடி மஞ்சுளப் பஞ்சி,</p>
<p class="Shlok para-style-override-7">குறித்த கோலங்கள் பொலிந்தில; அரக்கர்தம் குஞ்சி. (32)</p>
<p class="Shlok">விளரிச் சொல்லியர் வாயினால்; வேலையுள் மிடைந்த</p>
<p class="Shlok">பவளக் காடு எனப் பொலிந்தது; படைநெடுங் கண்ணால்,</p>
<p class="Shlok">குவளைக் கோட்டகம் கடுத்தது; குளிர்முகக் குழுவால்,</p>
<p class="Shlok para-style-override-7">முளரிக் கானமும் ஒத்தது— முழங்கு நீர் இலங்கை. (33)</p>
<p class="Shlok">“எழுந்தனர் திரிந்து வைகும்</p>
<p class="Shlok">இடத்ததாய், இன்று காறும்</p>
<p class="Shlok">கிழிந்திலது அண்டம்” என்னும்</p>
<p class="Shlok">இதனையே கிளப்பது அல்லால்,</p>
<p class="Shlok">அழிந்துநின்று ஆவது என்னே?</p>
<p class="Shlok">அலர் உளோன் ஆதியாக,</p>
<p class="Shlok">ஒழிந்த வேறு உயிர்கள் எல்லாம்,</p>
<p class="Shlok para-style-override-7">அரக்கருக்கு உறையும் போதா. (34)</p>
<p class="Shlok">காயத்தால் பெரியர்; வீரம்</p>
<p class="Shlok">கணக்கு இலர்; உலகம் கல்லும்</p>
<p class="Shlok">ஆயத்தார்; வரத்தின் தன்மை</p>
<p class="Shlok">அளவு அற்றார்; அறிதல் தேற்றா</p>
<p class="Shlok">மாயத்தார்; அவர்க்கு எங்கேனும்</p>
<p class="Shlok">வரம்பும்உண் டாமோ? மற்று ஓர்</p>
<p class="Shlok">தேயத்தார் தேயம் சேறல்</p>
<p class="Shlok para-style-override-7">தெருவிலோர் தெருவில் சேறல். (35)</p>
<p class="Shlok">கழல் உலாம் காலும், கால</p>
<p class="Shlok">வேல் உலாம் கையும், காந்தும்</p>
<p class="Shlok">அழல் உலாம் கண்ணும்,</p>
<p class="Shlok">இல்லா ஆடவர் இல்லை; அன்னார்</p>
<p class="Shlok">குழல் உலாம் களிவண்டு ஆர்க்கும்</p>
<p class="Shlok">குஞ்சியால், பஞ்சி குன்றா</p>
<p class="Shlok">மழலையாழ்க் குதலைச் செவ்வாய்</p>
<p class="Shlok para-style-override-7">மாதரும் இல்லை மாதோ. (36)</p>
<p class="Shlok">கள்உறக் கனிந்த பங்கி</p>
<p class="Shlok">அரக்கரைக் கடுத்த—காதல்</p>
<p class="Shlok">புள்உறத் தொடர்வ, மேனி</p>
<p class="Shlok">புலால் உறக் கடிது போவ,</p>
<p class="Shlok">வெள்உறுப்பு எயிற்ற, செய்ய</p>
<p class="Shlok">தலையன, கரிய மெய்ய,</p>
<p class="Shlok">உள்உறக் களித்த, குன்றின்</p>
<p class="Shlok para-style-override-7">உயர்ச்சிய—ஓடை யானை. (37)</p>
<p class="Shlok">வள்ளி நுண் மருங்குல் என்ன,</p>
<p class="Shlok">வானவர் மகளிர், உள்ளம்</p>
<p class="Shlok">தள்ளுற, பாணி தள்ளா</p>
<p class="Shlok">நடம்புரி தடங்கண் மாதர்,</p>
<p class="Shlok">வெள்ளிய முறுவல் தோன்றும்</p>
<p class="Shlok">நகையர், தாம் வெள்குகின்றார்—</p>
<p class="Shlok">கள்இசை அரக்கர் மாதர்</p>
<p class="Shlok para-style-override-7">களிஇடும் குரவை காண்பார். (38)</p>
<p class="Shlok">ஒறுத்தலோ நிற்க; மற்று ஓர்</p>
<p class="Shlok">உயர்படைக்கு ஒருங்கு இவ் ஊர் வந்து</p>
<p class="Shlok">இறுத்தலும் எளிதா? மற்றும்</p>
<p class="Shlok">யாவர்க்கும் இயக்கம் உண்டே?</p>
<p class="Shlok">கறுத்த வாள் அரக்கி மாரும்,</p>
<p class="Shlok">அரக்கரும், கழித்து வீசி</p>
<p class="Shlok">வெறுத்த பூண் வெறுக்கையாலே</p>
<p class="Shlok para-style-override-7">தூரும், இவ் வீதி எல்லாம். (39)</p>
<p class="Shlok">வடங்களும், குழையும், பூணும்,</p>
<p class="Shlok">மாலையும், சாந்தும், யானைக்</p>
<p class="Shlok">கடங்களும், கலின மா விலாழியும்,</p>
<p class="Shlok">கணக்கு இலாத</p>
<p class="Shlok">இடங்களின் இடங்கள்தோறும்</p>
<p class="Shlok">யாற்றொடும் எடுத்த எல்லாம்</p>
<p class="Shlok">அடங்கியது என்னில், என்னே!</p>
<p class="Shlok para-style-override-7">ஆழியின் ஆழ்ந்தது உண்டோ? (40)</p>
<p class="Shlok">விற்படை பெரிது என்கேனோ?</p>
<p class="Shlok">வேற்படை மிகும் என்கேனோ?</p>
<p class="Shlok">மற்படை உடைத்து என்கேனோ?</p>
<p class="Shlok">வாட்படை வலிது என்கேனோ?</p>
<p class="Shlok">கற்பணம் தண்டு பிண்டி</p>
<p class="Shlok">பாலம் என்று இனைய காந்தும்</p>
<p class="Shlok">நல்படை பெரிது என்கேனோ?</p>
<p class="Shlok para-style-override-2">நாயகற்கு உரைக்கும் நாளில். (41)</p>
<p class="Sub-Title">பவளக்குன்றில் அனுமன் </p>
<p class="Shlok">என்றனன், இலங்கை நோக்கி,</p>
<p class="Shlok">இனையன பலவும் எண்ணி,</p>
<p class="Shlok">நின்றனன்; ‘அரக்கர் வந்து</p>
<p class="Shlok">நேரினும் நேர்வர்’ என்னா,</p>
<p class="Shlok">தன்தகை அனைய மேனி</p>
<p class="Shlok">சுருக்கி, அச் சரளச் சாரல்</p>
<p class="Shlok">குன்றிடை இருந்தான்; வெய்யோன்</p>
<p class="Shlok para-style-override-2">குட கடல் குளிப்ப தானான். (42)</p>
<p class="Sub-Title">இலங்கை இருளில் மூழ்குதல்</p>
<p class="Shlok">ஏய்வினை இறுதி இல் செல்வம் எய்தினான்,</p>
<p class="Shlok">ஆய்வினை மனத்து இலான், அறிஞர் சொல் கொளான்,</p>
<p class="Shlok">வீவினை நினைக்கிலான், ஒருவன் மெய்இலான்,</p>
<p class="Shlok para-style-override-7">தீவினை என இருள் செறிந்தது எங்குமே. (43)</p>
<p class="Shlok">கரித்த மூன்று எயிலுடைக் கணிச்சி வானவன்,</p>
<p class="Shlok">எரித்தலை அந்தணர் இழைத்த யானையை,</p>
<p class="Shlok">உரித்த பேர் உரிவையால் உலகுக்கு ஓர் உறை</p>
<p class="Shlok para-style-override-7">புரிந்தனனாம் என, பொலியும் பொற்பதே. (44)</p>
<p class="Shlok">அணங்கு அரா அரசர்கோன் அளவில் ஆண்டு எலாம்,</p>
<p class="Shlok">பணங்கிளர் தலைதொறும் உயிர்த்த பாய்விடம்</p>
<p class="Shlok">உணங்கல்இல் உலகுஎலாம் முறையின் உண்டு வந்து,</p>
<p class="Shlok para-style-override-7">இணங்குஎரி புகையொடும் எழுந்தது என்னவே, (45)</p>
<p class="Shlok">வண்மை நீங்கா நெடுமரபின் வந்தவன்,</p>
<p class="Shlok">பெண்மை நீங்காத கற்புடைய பேதையை,</p>
<p class="Shlok">திண்மை நீங்காதவன் சிறை வைத்தான் எனும்,</p>
<p class="Shlok para-style-override-2">வெண்மை நீங்கிய புகழ் விரிந்தது என்னவே, (46)</p>
<p class="Sub-Title">இரவே, அரக்கர்களின் ஒளிப்பொழுது</p>
<p class="Shlok">அவ்வழி, அவ்இருள் பரந்த ஆயிடை</p>
<p class="Shlok">எவ்வழி மருங்கினும் அரக்கர் எய்தினார்;</p>
<p class="Shlok">செவ்வழி மந்திரத் திசையர் ஆகையால்</p>
<p class="Shlok para-style-override-7">வெவ்வழி இருள்தர, மிதித்து, மீச்செல்வார். (47)</p>
<p class="Shlok">இந்திரன் வளநகர்க்கு ஏகுவார்; எழில்</p>
<p class="Shlok">சந்திரன் உலகினைச் சார்குவார்; சலத்து</p>
<p class="Shlok">அந்தகன் உறையுளை அணுகுவார்; அயில்</p>
<p class="Shlok para-style-override-7">வெந்தொழில் அரக்கனது ஏவல் மேயினார். (48)</p>
<p class="Shlok">பொன்னகர் மடந்தையர், விஞ்சைப் பூவையர்,</p>
<p class="Shlok">பன்னக வனிதையர், இயக்கர் பாவையர்,</p>
<p class="Shlok">முன்னின பணி முறை மாறி முந்துவார்,</p>
<p class="Shlok para-style-override-7">மின்இனம் மிடைந்தென விசும்பின் மீச்செல்வார். (49)</p>
<p class="Shlok">தேவரும் அவுணரும் செங்கண் நாகரும்,</p>
<p class="Shlok">மேவரும் இயக்கரும் விஞ்சை வேந்தரும்,</p>
<p class="Shlok">யாவரும் விசும்பு இருள்இரிய ஈண்டினார்,</p>
<p class="Shlok para-style-override-7">தா அரும் பணிமுறை தழுவும் தன்மையார். (50)</p>
<p class="Shlok">சித்திரப் பத்தியின் தேவர் சென்றனர்</p>
<p class="Shlok">‘இத்துணைத் தாழ்த்தனம்; முனியும்’ என்றுதம்</p>
<p class="Shlok">முத்தின் ஆரங்களும் முடியும் மாலையும்</p>
<p class="Shlok para-style-override-2">உத்தரீயங்களும் சரிய ஓடுவார். (51)</p>
<p class="Sub-Title">சந்திரன் தோன்றினான்!</p>
<p class="Shlok">தீண்ட அருந் தீவினை தீக்கத் தீந்து போய்,</p>
<p class="Shlok">மாண்டு, அற உலர்ந்தது, மாருதிப் பெயர்,</p>
<p class="Shlok">ஆண்தகை மாரிவந்து அளிக்க, ஆயிடை</p>
<p class="Shlok para-style-override-7">ஈண்டு அறம் முளைத்து என முளைத்தது இந்துவே. (52)</p>
<p class="Shlok">‘வந்தனன் இராகவன் தூதன்; வாழ்ந்தனன்</p>
<p class="Shlok">எந்தையே இந்திரன் ஆம்’ என்று ஏமுறா</p>
<p class="Shlok">அந்தம் இல் கீழ்த்திசை அளகவாள் நுதல்</p>
<p class="Shlok para-style-override-7">சுந்தரி முகம் எனப் பொலிந்து தோன்றிற்றே. (53)</p>
<p class="Shlok">கற்றை வெண் கவரிபோல் கடலின் வெண்திரை</p>
<p class="Shlok">சுற்றும் நின்று அலமர, பொலிந்து தோன்றிற்றால்—</p>
<p class="Shlok">‘இற்றது என்பகை’ என எழுந்த இந்திரன்</p>
<p class="Shlok para-style-override-7">கொற்ற வெண் குடை எனக் குளிர்வெண் திங்களே. (54)</p>
<p class="Shlok">தெரிந்து ஒளிர் திங்கள் வெண்குடத்தினால், திரை</p>
<p class="Shlok">முரிந்து உயர் பாற்கடல் முகந்து, மூரிவான்</p>
<p class="Shlok">சொரிந்ததே ஆம் என, துள்ளும் மீனொடும்</p>
<p class="Shlok para-style-override-7">விரிந்தது; வெண்நிலா மேலும் கீழுமே. (55)</p>
<p class="Shlok">அருந்தவன் சுரபியே ஆதி வான்மிசை</p>
<p class="Shlok">விரிந்த பேர் உதயமா, மடிவெண் திங்களா,</p>
<p class="Shlok">வருந்தல் இல் பசுங்கதிர் வழங்கு தாரையா,</p>
<p class="Shlok para-style-override-7">சொரிந்த பால் ஒத்தது நிலவின் தோற்றமே. (56)</p>
<p class="Shlok">எண்ணுடை அனுமன்மேல் இழிந்த பூ மழை</p>
<p class="Shlok">மண்ணிடை வீழ்கில, மறித்தும் போகில,</p>
<p class="Shlok">அண்ணல் வாள் அரக்கனை அஞ்சி, ஆய்கதிர்</p>
<p class="Shlok para-style-override-7">விண்ணிடைத் தொத்தின போன்ற, மீன் எலாம். (57)</p>
<p class="Shlok">எல்லியின் நிமிர்இருட் குறையும், அவ்இருள்</p>
<p class="Shlok">கல்லிய நிலவின் வெண் முறியும், கவ்வின;</p>
<p class="Shlok">புல்லிய பகைஎனப் பொருவ போன்றன—</p>
<p class="Shlok para-style-override-7">மல்லிகை மலர்தொறும் வதிந்த வண்டுஎலாம். (58)</p>
<p class="Shlok">வீசுறு பசுங்கதிர்க் கற்றை வெண்நிலா</p>
<p class="Shlok">ஆசுற எங்கணும் நுழைந்து அளாயது,</p>
<p class="Shlok">காசுஉறு கடிமதில் இலங்கைக் காவல் ஊர்த்</p>
<p class="Shlok para-style-override-7">தூசு உறையிட்டது போன்று தோன்றிற்றே. (59)</p>
<p class="Shlok">இகழ்வு அரும் பெருங்குணத்து இராமன் எய்தது ஓர்</p>
<p class="Shlok">பகழியின் செலவு என, அனுமன் பற்றினால்,</p>
<p class="Shlok">அகழ் புகுந்து, அரண் புகுந்து, இலங்கை, அன்னவன்</p>
<p class="Shlok para-style-override-2">புகழ் புகுந்து உலாயது ஓர் பொலிவும் போன்றதே. (60)</p>
<p class="Sub-Title">அனுமன் கண்ட தனிவழி</p>
<p class="Shlok">அவ்வழி, அனுமனும், அணுகலாம் வகை</p>
<p class="Shlok">எவ்வழி என்பதை உணர்வின் எண்ணினான்;</p>
<p class="Shlok">செவ்வழி ஒதுங்கினன், தேவர் ஏத்தப் போய்</p>
<p class="Shlok para-style-override-7">வெவ்வழி அரக்கர் ஊர் மேவல் மேயினான். (61)</p>
<p class="Shlok">ஆழி அகழ் ஆக, அருகா அமரர் வாழும்</p>
<p class="Shlok">ஏழ் உலகின் மேலை வெளிகாறும் முகடு ஏறி,</p>
<p class="Shlok">கேழ் அரிய பொன் கொடு சமைத்த, கிளர் வெள்ளத்து</p>
<p class="Shlok para-style-override-7">ஊழி திரிநாளும் உலையா மதிலை உற்றான். (62)</p>
<p class="Shlok">“கலங்கல் இல் கடுங்கதிர்கள், மீது கடிது ஏகா,</p>
<p class="Shlok">அலங்கல் அயில் வஞ்சகனை அஞ்சி’ எனின், அன்றால்;</p>
<p class="Shlok">இலங்கை மதில் இங்கு இதனை ஏறல் அரிது என்றே,</p>
<p class="Shlok para-style-override-7">விலங்கி அகல்கின்றன, விரைந்து” என, வியந்தான். (63)</p>
<p class="Shlok">‘தெவ் அளவு இலாத; இறை தேறல் அரிது அம்மா!</p>
<p class="Shlok">அவ்வளவு அகன்றது அரண், அண்டம் இடை ஆக</p>
<p class="Shlok">எவ் அளவின் உண்டு வெளி! ஈறும் அது!’ என்னா,</p>
<p class="Shlok para-style-override-7">வெவ்வள அரக்கனை மனக்கொள வியந்தான். (64)</p>
<p class="Shlok">மடங்கல் அரியேறும் மதமால் களிறும் நாண</p>
<p class="Shlok">நடந்து, தனியே புகுதும் நம்பி, நனிமூதூர்</p>
<p class="Shlok">அடங்கு அரிய தானை அயில் அந்தகனது ஆணைக்</p>
<p class="Shlok para-style-override-7">கடுந்திசையின் வாய்அனைய வாயில் எதிர்கண்டான். (65)</p>
<p class="Shlok">‘மேருவை நிறுத்தி வெளி செய்ததுகொல்? விண்ணோர்</p>
<p class="Shlok">ஊர்புக அமைத்த படுகால்கொல்? உலகு ஏழும்</p>
<p class="Shlok">சோர்வு இல நிலைக்க நடு இட்டது ஒரு தூணோ?</p>
<p class="Shlok para-style-override-7">நீர்புகு கடற்கு வழியோ?’ என நினைந்தான். (66)</p>
<p class="Shlok">‘ஏழ் உலகின் வாழும்உயிர் யாவையும் எதிர்ந்தால்,</p>
<p class="Shlok">ஊழின் முறை இன்றி, உடனே புகும்; இது ஒன்றோ?</p>
<p class="Shlok">வாழியர் இயங்குவழி ஈது என வகுத்தால்,</p>
<p class="Shlok para-style-override-2">ஆழிஉள ஏழின் அளவு அன்றுபகை’ என்றான். (67)</p>
<p class="Sub-Title">நுழைவாயிலில் எத்தனை காவலர்கள்!</p>
<p class="Shlok">வெள்ளம் ஒரு நூறொடு இரு நூறும் மிடை வீரர்,</p>
<p class="Shlok">கள்ளவினை வெவ்வலி அரக்கர், இரு கையும்</p>
<p class="Shlok">முள்எயிறும் வாளும் உற, முன்னம் முறை நின்றார்;</p>
<p class="Shlok para-style-override-7">எள்அரிய காவலினை அண்ணலும் எதிர்ந்தான். (68)</p>
<p class="Shlok">சூலம், மழு, வாளொடு, அயில், தோமரம், உலக்கை,</p>
<p class="Shlok">கால வரிவில், பகழி, கப்பணம், முசுண்டி</p>
<p class="Shlok">கோல், கணையம், நேமி, குலிசம், சுரிகை, குந்தம்,</p>
<p class="Shlok para-style-override-7">பாலம் முதல் ஆயுதம் வலத்தினர் பரித்தார். (69)</p>
<p class="Shlok">அங்குசம், நெடுங்கவண், அடுத்து உடல் விசிக்கும்</p>
<p class="Shlok">வெங்குசைய பாசம், முதல் வெய்ய பயில் கையர்;</p>
<p class="Shlok">செங்குருதி அன்ன செறி குஞ்சியர், சினத்தோர்,</p>
<p class="Shlok para-style-override-7">பங்குனி மலர்ந்து ஒளிர் பலாசவனம் ஒப்பார். (70)</p>
<p class="Shlok">அளக்க அரிது ஆகிய கணக்கொடு அயல் நிற்கும்</p>
<p class="Shlok">விளக்கு இனம் இருட்டினை விழுங்கி ஒளிகால,</p>
<p class="Shlok">உளக் கடிய காலன் மனம் உட்கும் மணிவாயில்</p>
<p class="Shlok para-style-override-7">இளக்கம்இல் கடற்படை இருக்கையை எதிர்ந்தான். (71)</p>
<p class="Shlok">எவ் அமரர், எவ் அவுணர், ஏவர் உளர் — என்னே!</p>
<p class="Shlok">கவ்வை முதுவாயிலின் நெடுங்கடை கடப்பார்?</p>
<p class="Shlok">தெவ்வர் இவர்; சேமம்இது; சேவகனும் யாமும்</p>
<p class="Shlok para-style-override-7">வெவ்அமர் தொடங்கிடின் எனாய் விளையும்? என்றான். (72)</p>
<p class="Shlok">கருங்கடல் கடப்பது அரிது அன்று; நகர் காவற்</p>
<p class="Shlok">பெருங்கடல் கடப்பது அரிது; எண்ணம் இறை பேரின்,</p>
<p class="Shlok">அருங்கடன் முடிப்பது அரிது ஆம்; அமர் கிடைக்கின்,</p>
<p class="Shlok para-style-override-7">நெருங்குஅமர் விளைப்பர் நெடுநாள் என நினைந்தான். (73)</p>
<p class="Shlok">‘வாயில்வழி சேறல் அரிது;</p>
<p class="Shlok">அன்றியும் வலத்தோர்;</p>
<p class="Shlok">ஆயில், அவர் வைத்த வழி</p>
<p class="Shlok">ஏகல் அழகு அன்றால்;</p>
<p class="Shlok">காய்கதிர் இயக்கு இல்</p>
<p class="Shlok">மதிலைக் கடிது தாவிப்</p>
<p class="Shlok">போய், இந்நகர் புக்கிடுவென்’</p>
<p class="Shlok para-style-override-2">என்று, ஓர் அயல்போனான். (74)</p>
<p class="Sub-Title">இலங்கை மாதேவி தடுத்தல்</p>
<p class="Shlok">நாள் நாளும் தான் நல்கிய காவல் நனி மூதூர்</p>
<p class="Shlok">வாழ்நாள் அன்னாள்—போவதின் மேலே வழி நின்றாள்;</p>
<p class="Shlok">தூண் ஆம் என்னும் தோள் உடையானை,— சுடரோனைக்</p>
<p class="Shlok para-style-override-7">காணா வந்த கட்செவி என்னக் கனல் கண்ணாள். (75)</p>
<p class="Shlok">எட்டுத் தோளாள்; நாலு முகத்தாள்; உலகு ஏழும்</p>
<p class="Shlok">தொட்டுப் பேரும் சோதி நிறத்தாள்; சுழல் கண்ணாள்;</p>
<p class="Shlok">முட்டிப் போரில், மூஉலகத்தை முதலோடும்</p>
<p class="Shlok para-style-override-7">கட்டிச் சீறும் காலன் வலத்தாள்; கமை இல்லாள்; (76)</p>
<p class="Shlok">பாரா நின்றாள், எண்திசை தோறும், ‘பலர் அப்பால்</p>
<p class="Shlok">வாரா நின்றாரோ?’ என; மாரி மழையேபோல்</p>
<p class="Shlok">ஆரா நின்றாள்; நூபுரம் அச்சம் தரு தாளாள்;</p>
<p class="Shlok para-style-override-7">வேரா நின்றாள்; மின்னின் இமைக்கும் மிளிர்பூணாள்; (77)</p>
<p class="Shlok">வேல், வாள் சூலம், வெங்கதை, பாசம், விளிசங்கம்,</p>
<p class="Shlok">கோல், வாள், சாபம், கொண்ட கரத்தாள்; வடகுன்றம்</p>
<p class="Shlok">போல்வாள்; திங்கள்—போழின் எயிற்றாள்; புகைவாயில்</p>
<p class="Shlok para-style-override-7">கால்வாள்; காணின் காலனும் உட்கும் கதம் மிக்காள். (78)</p>
<p class="Shlok">அஞ்சு வணத்தின் ஆடை உடுத்தாள்; அரவு எல்லாம்</p>
<p class="Shlok">அஞ்சு உவணத்தின் வேகம் மிகுத்தாள்; அருள் இல்லாள்;</p>
<p class="Shlok">அம் சுவணத்தின் உத்தரியத்தாள்; அலை ஆரும்</p>
<p class="Shlok para-style-override-7">அம்சு வள் நத்தின் முத்து ஒளிர் ஆரத்து அணி கொண்டாள்; (79)</p>
<p class="Shlok">சிந்து ஆரத்தின் செச்சை அணிந்தாள்; தெளி நூல் யாழ்</p>
<p class="Shlok">அம் தாரத்தின் நேர் வரு சொல்லாள்; அறை தும்பி</p>
<p class="Shlok">கந்தாரத்தின் இன் இசை பன்னிக் களிகூரும்</p>
<p class="Shlok para-style-override-7">மந்தாரத்தின் மாலை அலம்பும் மகுடத்தாள்; (80)</p>
<p class="Shlok">எல்லாம் உட்கும் ஆழி இலங்கை இகல் மூதூர்</p>
<p class="Shlok">நல்லாள்; அவ்ஊர் வைகு உறை ஒக்கும் நயனத்தாள்;</p>
<p class="Shlok">நில்லாய்! நில்லாய்! என்று உரை நேரா நினையாமுன்</p>
<p class="Shlok para-style-override-7">வல்லே சென்றாள்; மாருதி கண்டான், ‘வருக’ என்றான். (81)</p>
<p class="Shlok">‘ஆகா செய்தாய்! அஞ்சலை</p>
<p class="Shlok">போலும்? அறிவுஇல்லாய்!</p>
<p class="Shlok">சாகா மூலம் தின்று</p>
<p class="Shlok">உழல்வார்மேல் சலம் என் ஆம்?</p>
<p class="Shlok">பாகு ஆர் இஞ்சிப் பொன்மதில்</p>
<p class="Shlok">தாவிப் பகையாதே;</p>
<p class="Shlok">போகாய்’ என்றாள்—பொங்கு</p>
<p class="Shlok para-style-override-2">அழல் என்னப் புகை கண்ணாள். (82)</p>
<p class="Sub-Title"> இலங்காதேவியுடன் உரையாடல்</p>
<p class="Shlok">களியா உள்ளத்து அண்ணல்,</p>
<p class="Shlok">மனத்தில் கதம்மூள,</p>
<p class="Shlok">விளியா நின்றே, நீதி</p>
<p class="Shlok">நலத்தின் வினை ஓர்வான்,</p>
<p class="Shlok">‘அளியால் இவ் ஊர் காணும்</p>
<p class="Shlok">நலத்தால் அணைகின்றேன்;</p>
<p class="Shlok">எளியேன் உற்றால் யாவது</p>
<p class="Shlok para-style-override-7">உனக்கு இங்கு இழவு?’ என்றான். (83)</p>
<p class="Shlok">என்னா முன்னம், “ ‘ஏகு’</p>
<p class="Shlok">என, ஏகாது, எதிர்மாற்றம்</p>
<p class="Shlok">சொன்னாயே? நீ யாவன்</p>
<p class="Shlok">அடா? தொல்புரம் அட்டான்</p>
<p class="Shlok">அன்னாரேனும் அஞ்சுவர்,</p>
<p class="Shlok">எய்தற்கு; அளி உற்றால்,</p>
<p class="Shlok">உன்னால் எய்தும் ஊர்கொல்</p>
<p class="Shlok para-style-override-7">இவ் ஊர்?” என்று, உற நக்காள். (84)</p>
<p class="Shlok">நக்காளைக் கண்டு, ஐயன்,</p>
<p class="Shlok">மனத்து ஓர் நகை கொண்டான்;</p>
<p class="Shlok">‘நக்காய்! நீ யார்? ஆர்</p>
<p class="Shlok">சொல வந்தாய்? உனது ஆவி</p>
<p class="Shlok">உக்கால் ஏது ஆம்? ஓடலை?’</p>
<p class="Shlok">என்றாள்; ‘இனி, இவ் ஊர்</p>
<p class="Shlok">புக்கால் அன்றிப் போகலென்’</p>
<p class="Shlok para-style-override-2">என்றான், புகழ் கொண்டான். (85)</p>
<p class="Sub-Title">இலங்காதேவி—அனுமன் சண்டை</p>
<p class="Shlok">‘வஞ்சகம் கொண்டான்; வானரம் அல்லன்; வருகாலன்</p>
<p class="Shlok">துஞ்சும், கண்டால் என்னை; இவன் சூழ் திரை ஆழி</p>
<p class="Shlok">நஞ்சம் கொண்ட கண்ணுதலைப்போல் நகுகின்றான்’</p>
<p class="Shlok para-style-override-7">நெஞ்சம் கண்டே, கல் என நின்றே, நினைகின்றாள். (86)</p>
<p class="Shlok">‘கொல்வாம்; அன்றேல் கோளுறும்</p>
<p class="Shlok">இவ் ஊர்’ எனல் கொண்டாள்;</p>
<p class="Shlok">‘வெல்லாய் நீயேல், வேறி’</p>
<p class="Shlok">என, தன் விழிதோறும்,</p>
<p class="Shlok">வல் வாய்தோறும், வெங் கனல்</p>
<p class="Shlok">பொங்க, மதி வானில்</p>
<p class="Shlok">‘செல்வாய்’ என்னா மூவிலை</p>
<p class="Shlok para-style-override-7">வேலைச் செலவிட்டாள். (87)</p>
<p class="Shlok">தடித்து ஆம் என்னத் தன்</p>
<p class="Shlok">எதிர் செல்லும் தழல்வேலைக்</p>
<p class="Shlok">கடித்தான், நாகம் விண்ணில்</p>
<p class="Shlok">முரிக்கும் கலுழன்போல்,</p>
<p class="Shlok">ஒடித்தான் கையால்—உம்பர்</p>
<p class="Shlok">உவப்ப, உயர்காலம்</p>
<p class="Shlok">பிடித்தாள் நெஞ்சம் துண்ணென,—</p>
<p class="Shlok para-style-override-7">எண்ணம் பிழையாதான். (88)</p>
<p class="Shlok">இற்றுச் சூலம் நீறு எழல் காணா, எரி ஒப்பாள்,</p>
<p class="Shlok">மற்றும் தெய்வப் பல் படை கொண்டே மலைவாளை</p>
<p class="Shlok">உற்றுக் கையால் ஆயுதம் எல்லாம் ஒழியாமல்</p>
<p class="Shlok para-style-override-7">பற்றிக் கொள்ளா விண்ணில் எறிந்தான், பழிஇல்லான். (89)</p>
<p class="Shlok">வழங்கும் தெய்வப் பல்படை காணாள், மலைவான்மேல்,</p>
<p class="Shlok">முழங்கும் மேகம் என்ன முரற்றி முனிகின்றாள்—</p>
<p class="Shlok">கழங்கும் பந்தும் குன்றுகொடு ஆடும் கரம் ஓச்சித்</p>
<p class="Shlok para-style-override-2">தழங்கும் செந்தீச் சிந்த அடித்தாள்—தகவு இல்லாள். (90)</p>
<p class="Sub-Title">கையினால் அனுமன் அறைய, இலங்காதேவி மண்ணில் வீழல்</p>
<p class="Shlok">அடியாமுன்னம், அம்கை அனைத்தும் ஒரு கையால்</p>
<p class="Shlok">பிடியா, ‘என்னே? பெண்இவள்; கொல்லின் பிழை’ என்னா,</p>
<p class="Shlok">ஒடியா நெஞ்சத்து ஓர் அடி கொண்டான்; உயிரோடும்,</p>
<p class="Shlok para-style-override-7">இடிஏறு உண்ட மால்வரைபோல், மண்ணிடை வீழ்ந்தாள். (91)</p>
<p class="Shlok">விழுந்தாள், நொந்தாள், வெங்குருதிச்</p>
<p class="Shlok">செம்புனல் வெள்ளத்து</p>
<p class="Shlok">அழுந்தா நின்றாள்; நான்முகனார்தம்</p>
<p class="Shlok">அருள் ஊன்றி</p>
<p class="Shlok">எழுந்தாள்; யாரும், யாவையும்,</p>
<p class="Shlok">எல்லா உலகத்தும்,</p>
<p class="Shlok">தொழும் தாள்வீரன் தூதுவன்முன்</p>
<p class="Shlok para-style-override-2">நின்று, இவை சொன்னாள். (92)</p>
<p class="Sub-Title">இலங்காதேவியின் வரலாறு </p>
<p class="Shlok">“ஐய! கேள்; வையம் நல்கும்</p>
<p class="Shlok">அயன் அருள் அமைதியாக</p>
<p class="Shlok">எய்தி, இம் மூதூர் காப்பென்;</p>
<p class="Shlok">இலங்கைமாதேவி என்பேர்;</p>
<p class="Shlok">செய்தொழில் இழுக்கினாலே</p>
<p class="Shlok">திகைத்து, இந்தச் சிறுமை செய்தேன்;</p>
<p class="Shlok">‘உய்தி’ என்று, அளித்தியாயின்,</p>
<p class="Shlok para-style-override-7">உணர்த்துவல் உண்மை” என்றாள். (93)</p>
<p class="Shlok">எத்தனை காலம் காப்பல்,</p>
<p class="Shlok">யான் இந்த மூதூர்? என்று, அம்</p>
<p class="Shlok">முத்தனை வினவினேற்கு, “முரண்</p>
<p class="Shlok">வலிக் குரங்கு ஒன்று உன்னைக்</p>
<p class="Shlok">கைத்தலம் அதனால் தீண்டிக்</p>
<p class="Shlok">காய்ந்த அன்று, என்னைக் காண்டி;</p>
<p class="Shlok">சித்திர நகரம், பின்னை</p>
<p class="Shlok para-style-override-7">சிதைவது திண்ணம்” என்றான். (94)</p>
<p class="Shlok">‘அன்னதே முடிந்தது; ஐய! “அறம்</p>
<p class="Shlok">வெல்லும்; பாவம் தோற்கும்”</p>
<p class="Shlok">என்னும் ஈது இயம்ப வேண்டும்</p>
<p class="Shlok">தகையதோ? இனி மற்று உன்னால்</p>
<p class="Shlok">உன்னிய எல்லாம் முற்றும்;</p>
<p class="Shlok">உனக்கும் முற்றாதது உண்டோ?</p>
<p class="Shlok">பொன் நகர் புகுதி’ என்னாப் புகழ்ந்து,</p>
<p class="Shlok para-style-override-2">அவள் இறைஞ்சிப் போனாள். (95)</p>
<p class="Sub-Title">அரக்கர் நகருள் புகுந்தான் அனுமன்</p>
<p class="Shlok">வீரனும் விரும்பி நோக்கி, ‘மெய்ம்மையே;</p>
<p class="Shlok"> விளைவும் அஃது’ என்று,</p>
<p class="Shlok">ஆரியன் கமல பாதம் அகத்து</p>
<p class="Shlok">உற வணங்கி ஆண்டு, அப்</p>
<p class="Shlok">பூரியர் இலங்கை மூதூர்ப்</p>
<p class="Shlok">பொன் மதில் தாவிப் புக்கான்—</p>
<p class="Shlok">சீரிய பாலின் வேலைச்</p>
<p class="Shlok para-style-override-2">சிறுபிரை தெறித்தது அன்னான். (96)</p>
<p class="Sub-Title">‘ஆ! இதுவோ, இலங்கை!’</p>
<p class="Shlok">வான்தொடர் மணியின் செய்த,</p>
<p class="Shlok">மைஅறு மாட கோடி,</p>
<p class="Shlok">ஆன்ற பேர் இருளைச் சீத்துப்</p>
<p class="Shlok">பகல் செய்த அழகை நோக்கி,</p>
<p class="Shlok">‘ஊன்றிய உதயத்து உச்சி ஒற்றை</p>
<p class="Shlok">வான் உருளைத் தேரோன்</p>
<p class="Shlok">தோன்றினன் கொல்லோ?’ என்னா,</p>
<p class="Shlok para-style-override-7">அறிவனும் துணுக்கம் கொண்டான். (97)</p>
<p class="Shlok">மொய்ம்மணி மாட மூதூர்</p>
<p class="Shlok">முழுது இருள் அகற்றாநின்ற</p>
<p class="Shlok">மெய்ம்மையை உணர்ந்து, நாணா,</p>
<p class="Shlok">“மிகை” என விலங்கிப் போனான்;</p>
<p class="Shlok">இம் மதில் இலங்கை நாப்பண்</p>
<p class="Shlok">எய்துமேல், தன்முன் எய்தும்</p>
<p class="Shlok">மின்மினி அல்லனோ, அவ் வெயில்</p>
<p class="Shlok para-style-override-7">கதிர் வேந்தன்? அம்மா! (98)</p>
<p class="Shlok">பொசிவுறு பசும்பொன் குன்றில்,</p>
<p class="Shlok">பொன் மதில் நடுவண் பூத்து,</p>
<p class="Shlok">வசை அற விளங்கும் சோதி</p>
<p class="Shlok">மணியினால் அமைந்த மாடத்து</p>
<p class="Shlok">அசைவுஇல் இவ் இலங்கை</p>
<p class="Shlok">மூதூர் ஆர் இருள் இன்மையாலோ,</p>
<p class="Shlok">நிசிசரர் ஆயிற்று அம்மா,</p>
<p class="Shlok para-style-override-2">நெடுநகர் நிருதர் எல்லாம்! (99)</p>
<p class="Sub-Title">நகரத்துள் திரிந்து தேடல்</p>
<p class="Shlok">என்றனன் இயம்பி, ‘வீதி</p>
<p class="Shlok">ஏகுதல் இழுக்கம்’ என்னா,</p>
<p class="Shlok">தன்தகை அனைய மேனி</p>
<p class="Shlok">சுருக்கி, மாளிகையில் சார,</p>
<p class="Shlok">சென்றனன்—என்ப மன்னோ—</p>
<p class="Shlok">தேவருக்கு அமுதம் ஈந்த</p>
<p class="Shlok">குன்று என, அயோத்தி வேந்தன்</p>
<p class="Shlok para-style-override-7">புகழ் என, குலவு தோளான். (100)</p>
<p class="Shlok">ஆத்துறு சாலை தோறும்,</p>
<p class="Shlok">ஆனையின் கூடம் தோறும்,</p>
<p class="Shlok">மாத்துறு மாடம் தோறும்,</p>
<p class="Shlok">வாசியின் பந்தி தோறும்,</p>
<p class="Shlok">காத்துறு சோலை தோறும்,</p>
<p class="Shlok">கருங்கடல் கடந்த தாளான்,</p>
<p class="Shlok">பூத்தொறும் வாவிச் செல்லும்</p>
<p class="Shlok para-style-override-7">பொறிவரி வண்டின் போனான். (101)</p>
<p class="Shlok">பெரியநாள் ஒளி கொள் நானா</p>
<p class="Shlok">வித மணிப் பித்திப்பத்தி</p>
<p class="Shlok">சொரியும் மா நிழல் அங்கங்கே</p>
<p class="Shlok">சுற்றலால், காலின் தோன்றல்,</p>
<p class="Shlok">கரியன்ஆய், வெளியன் ஆகி,</p>
<p class="Shlok">செய்யன்ஆய் காட்டும்—காண்டற்கு</p>
<p class="Shlok">அரியன்ஆய், எளியன்ஆய், தன்</p>
<p class="Shlok para-style-override-2">அகத்து உறை அழகனேபோல். (102)</p>
<p class="Sub-Title">பற்பல நிலையில் அரக்கரைக் காணல்</p>
<p class="Shlok">ஈட்டுவார், தவம் அலால் மற்று</p>
<p class="Shlok">ஈட்டினால், இயைவது இன்மை</p>
<p class="Shlok">காட்டினார் விதியார்; அஃது</p>
<p class="Shlok">காண்கிற்பார் காண்மின் அம்மா!—</p>
<p class="Shlok">பூட்டு வார் முலை பொறாத</p>
<p class="Shlok">பொய் இடை நைய, பூ நீர்</p>
<p class="Shlok">ஆட்டுவார் அமரர் மாதர்;</p>
<p class="Shlok para-style-override-7">ஆடுவார் அரக்க மாதர். (103)</p>
<p class="Shlok">கானக மயில்கள் என்ன, களிமட அன்னம் என்ன,</p>
<p class="Shlok">ஆனனக் கமலப் போது பொலிதர, அரக்கர் மாதர்,</p>
<p class="Shlok">தேன்உகு சரளச் சோலை, தெய்வநீர் ஆற்றின் தெண்நீர்,</p>
<p class="Shlok para-style-override-7">வானவர் மகளிர் ஆட்ட, மஞ்சனம் ஆடுவாரை— (104)</p>
<p class="Shlok">‘இலக்கண மரபிற்கு ஏற்ற</p>
<p class="Shlok">எழுவகை நரம்பின் நல்யாழ்,</p>
<p class="Shlok">அலத்தகத் தளிர்க்கை நோவ,</p>
<p class="Shlok">அளந்து எடுத்து அமைத்த பாடல்</p>
<p class="Shlok">கலக்குற முழங்கிற்று’ என்று,</p>
<p class="Shlok">கன்னியர் சேடிமார்கள்,</p>
<p class="Shlok">மலர்க்கையால் மாடத்து உம்பர்</p>
<p class="Shlok para-style-override-7">மழையின்வாய் பொத்துவாரை— (105)</p>
<p class="Shlok">சந்தப்பூம் பந்தர் வேய்ந்த</p>
<p class="Shlok">தமனிய அரங்கில், தம்தம்</p>
<p class="Shlok">சிந்தித்தது உதவும் தெய்வ</p>
<p class="Shlok">மணிவிளக்கு ஒளிரும் சேக்கை,</p>
<p class="Shlok">வந்து ஒத்தும் திருத மாக்கள்</p>
<p class="Shlok">விளம்பித நெறி வழாமை</p>
<p class="Shlok">கந்தர்ப்ப மகளிர் ஆடும்</p>
<p class="Shlok para-style-override-7">நாடகம் காண்கின்றாரை— (106)</p>
<p class="Shlok">திருத்திய பளிக்கு வேதி,</p>
<p class="Shlok">தெள்ளிய வேல்கள் என்ன,</p>
<p class="Shlok">கருத்து இயல்பு உரைக்கும்</p>
<p class="Shlok">உண்கண் கருங்கயல், செம்மைகாட்ட,</p>
<p class="Shlok">வருத்திய கொழுநர் தம்பால்</p>
<p class="Shlok">வரம்புஇன்றி வளர்ந்த காம</p>
<p class="Shlok">அருத்திய பயிர்க்கு நீர்போல்,</p>
<p class="Shlok para-style-override-7">அருநறவு அருந்து வாரை— (107)</p>
<p class="Shlok">கோது அறு குவளை நாட்டம்</p>
<p class="Shlok">கொழுநர் கண் வண்ணம் கொள்ள,</p>
<p class="Shlok">தூதுளங் கனியை வென்று</p>
<p class="Shlok">துவர்த்தவாய் வெண்மை தோன்ற,</p>
<p class="Shlok">மாதரும் மைந்தர்தாமும்,</p>
<p class="Shlok">ஒருவர்பால் ஒருவர் வைத்த</p>
<p class="Shlok">காதல்அம் கள்உண் டார்போல்,</p>
<p class="Shlok para-style-override-7">முறைமுறை களிக்கின்றாரை— (108)</p>
<p class="Shlok">வில் படர் பவளப் பாதத்து</p>
<p class="Shlok">அலத்தகம் எழுதி, மேனி</p>
<p class="Shlok">பொற்பு அளவு இல்லா</p>
<p class="Shlok">வாசப் புனை நறுங்கலவை பூசி,</p>
<p class="Shlok">அற்புத வடிக் கண் வாளிக்கு</p>
<p class="Shlok">அஞ்சனம் எழுதி, அம் பொன்</p>
<p class="Shlok">கற்பகம் கொடுப்ப வாங்கி,</p>
<p class="Shlok para-style-override-7">கலன் தெரிந்து அணிகின்றாரை— (109)</p>
<p class="Shlok">புலிஅடு மதுகை மைந்தர்</p>
<p class="Shlok">புதுப்பிழை உயிரைப் புக்கு</p>
<p class="Shlok">நலிவிட அமுத வாயால்</p>
<p class="Shlok">நச்சு உயிர்த்து, அயில்கண் நல்லார்,</p>
<p class="Shlok">மெலிவுடை மருங்குல் மின்னின்</p>
<p class="Shlok">அலமர, சிலம்பு விம்மி</p>
<p class="Shlok">ஒலிபட, உதைக்கும்தோறும்,</p>
<p class="Shlok para-style-override-7">மயிர்ப் புளகு உறுகின்றாரை— (110)</p>
<p class="Shlok">உள்ளுடை மயக்கால் உண்கண்</p>
<p class="Shlok">சிவந்து, வாய்வெண்மை ஊறி,</p>
<p class="Shlok">துள்இடைப் புருவம் கோட்டித்</p>
<p class="Shlok">துடிப்ப, வேர்பொடிப்ப, தூய</p>
<p class="Shlok">வெள்ளிடை மருங்குலார், தம்</p>
<p class="Shlok">மதிமுகம் வேறு ஒன்று ஆகிக்</p>
<p class="Shlok">கள்ளிடைத் தோன்ற நோக்கி,</p>
<p class="Shlok para-style-override-7">கணவரைக் கனல்கின்றாரை— (111)</p>
<p class="Shlok">ஆலையில், மலரில் சாரல்</p>
<p class="Shlok">முழையினில், அமுதவாரிச்</p>
<p class="Shlok">சோலையில், துவசர் இல்லில்,</p>
<p class="Shlok">சோனகர் மனையில், தூய</p>
<p class="Shlok">வேலையில், கொள ஒணாத,</p>
<p class="Shlok">வேற்கணார் குமுதச் செவ் வாய்</p>
<p class="Shlok">வால் எயிற்று ஊறு தீம் தேன்</p>
<p class="Shlok para-style-override-7">மாந்தினர் மயங்குவாரை— (112)</p>
<p class="Shlok">நலன்உறு கணவர் தம்மை</p>
<p class="Shlok">நவைஉறப் பிரிந்து, விம்மும்</p>
<p class="Shlok">முலைஉறு கலவை தீய,</p>
<p class="Shlok">முள்இலா முளரிச் செங்கேழ்</p>
<p class="Shlok">மலர்மிசை மலர் பூத்தென்ன,</p>
<p class="Shlok">மலர்க்கையால் வதனம் தாங்கி,</p>
<p class="Shlok">அலமரும் உயிரி னோடும்</p>
<p class="Shlok para-style-override-7">நெடிது உயிர்த்து அயர்கின்றாரை— (113)</p>
<p class="Shlok">ஏதிஅம் கொழுநர் தம்பால்</p>
<p class="Shlok">எய்திய காதலாலே,</p>
<p class="Shlok">தாது இயங்கு அமளிச் சேக்கை,</p>
<p class="Shlok">உயிர்இலா உடலின் சாய்வார்,</p>
<p class="Shlok">மாதுயர்க் காதல் தூண்ட,</p>
<p class="Shlok">வழியின்மேல் வைத்த கண்ணார்,</p>
<p class="Shlok">தூதியர் முறுவல் நோக்கி,</p>
<p class="Shlok para-style-override-7">உயிர் வந்து துடிக்கின்றாரை— (114)</p>
<p class="Shlok">சங்கொடு சிலம்பும், நூலும்</p>
<p class="Shlok">பாத சாலகமும் தாழ,</p>
<p class="Shlok">பொங்கு பல் முரசம் ஆர்ப்ப,</p>
<p class="Shlok">இல்உறை தெய்வம் போற்றி,</p>
<p class="Shlok">கொங்கு அலர் கூந்தல், செவ்வாய்,</p>
<p class="Shlok">அரம்பையர் பாணி கொட்டி</p>
<p class="Shlok">மங்கல கீதம் பாட,</p>
<p class="Shlok para-style-override-7">மலர்ப் பலி வகுக்கின்றாரை— (115)</p>
<p class="Shlok">இழை தொடர் வில்லும் வாளும்</p>
<p class="Shlok">இருளொடு மலைய, யாணர்க்</p>
<p class="Shlok">குழை தொடர் நயனம் கூர்வேல்</p>
<p class="Shlok">குமரர் நெஞ்சு உருவக் கோட்டி,</p>
<p class="Shlok">முழை தொடர் சங்கு, பேரி,</p>
<p class="Shlok">முகில் என முழங்க, மூரி</p>
<p class="Shlok">மழை தொடர் மஞ்ஞை என்ன,</p>
<p class="Shlok para-style-override-7">விழாவொடு வருகின்றாரை— (116)</p>
<p class="Shlok">பள்ளியில், மைந்தரோடும்</p>
<p class="Shlok">ஊடிய பண்பு நீங்கி,</p>
<p class="Shlok">ஒள்ளிய கலவிப் பூசல்</p>
<p class="Shlok">உடற்றுதற்கு உருத்த நெஞ்சர்,</p>
<p class="Shlok">மெள்ளவே இமையை நீக்கி,</p>
<p class="Shlok">அஞ்சன இழுது வேய்ந்த,</p>
<p class="Shlok">கள்ளவாள் நெடுங்கண் என்னும்</p>
<p class="Shlok para-style-override-7">வாள் உறை கழிக்கின்றாரை— (117)</p>
<p class="Shlok">ஓவியம் அனைய மாதர்</p>
<p class="Shlok">ஊடினர், உணர்வோடு உள்ளம்</p>
<p class="Shlok">மேவிய கரணம் மற்றும்</p>
<p class="Shlok">கொழுநரோடு ஒழிய, யாணர்த்</p>
<p class="Shlok">தூவியம் பேடை என்ன,</p>
<p class="Shlok">மின் இடை துவள ஏகி,</p>
<p class="Shlok">ஆவியும் தாமுமே புக்கு,</p>
<p class="Shlok para-style-override-7">அருங் கதவு அடைக்கின்றாரை— (118)</p>
<p class="Shlok">கின்னர மிதுனம் பாட,</p>
<p class="Shlok">கிளர்மழை கிழித்துத் தோன்றும்</p>
<p class="Shlok">மின் என, தரளம் வேய்ந்த</p>
<p class="Shlok">வெண்நிற விமானம் ஊர்ந்து,</p>
<p class="Shlok">பன்னக மகளிர் சுற்றிப்</p>
<p class="Shlok">பலாண்டு இசை பரவ, பண்ணைப்</p>
<p class="Shlok">பொன்நகர் வீதிதோறும்;</p>
<p class="Shlok para-style-override-7">புதுமனை புகுகின்றாரை— (119)</p>
<p class="Shlok">கோவையும் குழையும் மின்ன,</p>
<p class="Shlok">கொண்டலின் முரசம் ஆர்ப்ப,</p>
<p class="Shlok">தேவர்நின்று ஆசி கூற,</p>
<p class="Shlok">முனிவர் சோபனங்கள் செப்ப,</p>
<p class="Shlok">பாவையர் குழாங்கள் சூழ,</p>
<p class="Shlok">பாட்டொடு வான நாட்டுப்</p>
<p class="Shlok">பூவையர் பலாண்டு கூற,</p>
<p class="Shlok para-style-override-2">புதுமணம் புணர்கின்றாரை— (120)</p>
<p class="Sub-Title">அனுமன் கும்பகருணனைக் காணுதல்</p>
<p class="Shlok">இயக்கியர், அரக்கி மார்கள்,</p>
<p class="Shlok">நாகியர், எஞ்சுஇல் விஞ்சை</p>
<p class="Shlok">முயல்கறை இல்லாத் திங்கள்</p>
<p class="Shlok">முகத்தியர், முதலி னோரை—</p>
<p class="Shlok">மயக்குஅற நாடி ஏகும்</p>
<p class="Shlok">மாருதி, மலையின் வைகும்,</p>
<p class="Shlok">கயக்கம்இல் துயிற்சிக் கும்ப</p>
<p class="Shlok para-style-override-7">கருணனைக் கண்ணின் கண்டான். (121)</p>
<p class="Shlok">ஓசனை ஏழ் அகன்று உயர்ந்தது; உம்பரின்</p>
<p class="Shlok">வாசவன் மணி முடி கவித்த மண்டபம்</p>
<p class="Shlok">ஏசுற விளங்கியது; இருளை எண்வகை</p>
<p class="Shlok para-style-override-7">ஆசையின் நிலைகெட, அலைக்கல் ஆன்றது. (122)</p>
<p class="Shlok">அன்னதன் நடுவண், ஓர் அமளி மீமிசை,</p>
<p class="Shlok">பன்னக அரசு என, பரவைதான் என,</p>
<p class="Shlok">துன் இருள் ஒருவழித் தொக்கது ஆம் என,</p>
<p class="Shlok para-style-override-7">உன்ன அருந் தீவினை உருக் கொண்டென்னவே. (123)</p>
<p class="Shlok">முன்னிய கனைகடல் முழுகி, மூவகைத்</p>
<p class="Shlok">தன் இயல் கதியொடு தழுவி, தாது உகு</p>
<p class="Shlok">மன்நெடுங் கற்பக வனத்து வைகிய</p>
<p class="Shlok para-style-override-7">இன் இளந் தென்றல் வந்து இழுகி ஏகவே. (124)</p>
<p class="Shlok">வானவர் மகளிர் கால் வருட, மாமதி</p>
<p class="Shlok">ஆனனம் கண்ட, மண்டபத்துள் ஆய்கதிர்க்</p>
<p class="Shlok">கால் நகு, காந்தம் மீக் கான்ற காமர் நீர்த்</p>
<p class="Shlok para-style-override-7">தூ நிற நறுந் துளி முகத்தில் தூற்றவே, (125)</p>
<p class="Shlok">மூசிய உயிர்ப்பு எனும் முடுகு வாதமும்,</p>
<p class="Shlok">வாசலின் புறத்திடை நிறுவி, வன்மையால்,</p>
<p class="Shlok">நாசியின் அளவையின் நடத்த, கண்டவன்</p>
<p class="Shlok para-style-override-7">கூசினன்; குதித்தனன், விதிர்த்த கையினான். (126)</p>
<p class="Shlok">பூழியின் தொகை விசும்பு அணவப் போய்ப் புகும்</p>
<p class="Shlok">கேழ் இல் வெங் கொடியவன் உயிர்ப்பு—கேடு இலா</p>
<p class="Shlok">வாழிய உலகு எலாம் துடைக்கும் மாருதம்</p>
<p class="Shlok para-style-override-7">ஊழியின் வரவு பார்த்து உழல்வது ஒத்ததே. (127)</p>
<p class="Shlok">பகைஎன, மதியினைப் பகுத்து, பாடுஉற</p>
<p class="Shlok">அகைஇல் பேழ்வாய் மடுத்து அருந்துவான் என,</p>
<p class="Shlok">புகையொடு முழங்குபேர் உயிர்ப்புப் பொங்கிய</p>
<p class="Shlok para-style-override-7">நகை இலா முழுமுகத்து எயிறு நாறவே, (128)</p>
<p class="Shlok">தடைபுகு மந்திரம் தகைந்த நாகம்போல்,</p>
<p class="Shlok">இடை புகல் அரியது ஓர் உறக்கம் எய்தினான்—</p>
<p class="Shlok">கடை யுக முடிவு எனும் காலம் பார்த்து, அயல்</p>
<p class="Shlok para-style-override-2">புடை பெயரா நெடுங் கடலும் போலவே. (129)</p>
<p class="Sub-Title">‘இவன் இராவணன்தானோ!’</p>
<p class="Shlok">ஆவது ஆகிய தன்மைய அரக்கனை, ‘அரக்கர்</p>
<p class="Shlok">கோ எனாநின்ற குணம்இலி இவன்’ எனக் கொண்டான்;</p>
<p class="Shlok">காவல் நாட்டங்கள் பொறிஉக, கனல்எனக் கனன்றான்;</p>
<p class="Shlok para-style-override-7">‘ஏவனோ இவன்? மூவரில் ஒருவன் ஆம் ஈட்டான்!’ (130)</p>
<p class="Shlok">குறுகி நோக்கி, மற்று, ‘அவன்</p>
<p class="Shlok">தலை ஒருபதும், குறித்த</p>
<p class="Shlok">இறுகு திண்புயம் இருபதும்,</p>
<p class="Shlok">இவற்குஇலை’ என்னா,</p>
<p class="Shlok">மறுகி ஏறியமுனிவு எனும்</p>
<p class="Shlok">வடவைவெங் கனலை,</p>
<p class="Shlok">அறிவு எனும் பெரும் பரவை</p>
<p class="Shlok para-style-override-2">அம் புனலினால், அவித்தான். (131)</p>
<p class="Sub-Title">தொடர்ந்து தேடுதல்</p>
<p class="Shlok">அவித்து நின்று, ‘எவன் ஆயினும் ஆக’ என்று, அங்கை</p>
<p class="Shlok">கவித்து, ‘நீங்கிடச் சில பகல்’ என்பது கருதா,</p>
<p class="Shlok">செவிக்குத் தேன் என இராகவன் புகழினைத் திருத்தும்</p>
<p class="Shlok para-style-override-7">கவிக்கு நாயகன், அனையவன் உறையுளைக் கடந்தான். (132)</p>
<p class="Shlok">மாட கூடங்கள், மாளிகை ஓளிகை, மகளிர்</p>
<p class="Shlok">ஆடு அரங்குகள், அம்பலம், தேவர் ஆலயங்கள்,</p>
<p class="Shlok">பாடல் வேதிகை, பட்டிமண்டபம், முதல் பலவும்</p>
<p class="Shlok para-style-override-7">நாடி ஏகினன்—இராகவன் புகழ் எனும் நலத்தான். (133)</p>
<p class="Shlok">மணிகொள் வாயிலில், சாளரத் தலங்களில், மலரில்,</p>
<p class="Shlok">கணிகொள் நாளத்தில், கால்என, புகை என கலக்கும்;</p>
<p class="Shlok">நுணுகும், வீங்கும்; மற்றுஅவன்நிலை யாவரே நுவல்வார்?</p>
<p class="Shlok para-style-override-2">அணுவில் மேருவில் ஆழியான் எனச்செலும், அனுமன். (134)</p>
<p class="Sub-Title">புண்ணியன் வீடணன் திருமாளிகை</p>
<p class="Shlok">ஏந்தல், இவ்வகை, எவ்வழி மருங்கினும் எய்தி,</p>
<p class="Shlok">காந்தள் மெல்விரல் மடந்தையர் யாரையும் காண்பான்,</p>
<p class="Shlok">வேந்தர், வேதியர், மேல்உளோர், கீழ்உளோர், விரும்பப்</p>
<p class="Shlok para-style-override-7">போந்த புண்ணியன் கண் அகன் கோயிலுள் புக்கான். (135)</p>
<p class="Shlok">‘பளிக்கு வேதிகைப் பவளத்தின் கூடத்துப் பசுந்தேன்</p>
<p class="Shlok">துளிக்கும் கற்பகப் பந்தரில், கருநிறத்தோர்பால்</p>
<p class="Shlok">வெளித்து வைகுதல் அரிது’ என, அவர்உரு மேவி,</p>
<p class="Shlok para-style-override-7">ஒளித்து வாழ்கின்ற தருமம் அன்னான்தனை உற்றான். (136)</p>
<p class="Shlok">உற்றுநின்று, அவன் உணர்வைத்</p>
<p class="Shlok">தன் உணர்வினால் உணர்ந்தான்;</p>
<p class="Shlok">‘குற்றம் இல்லது ஓர் குணத்தினன்</p>
<p class="Shlok">இவன்’ எனக் கொண்டான்;</p>
<p class="Shlok">செற்றம் நீங்கிய மனத்தினன்,</p>
<p class="Shlok">ஒரு சிறைச் சென்றான்;</p>
<p class="Shlok">பொற்றை மாடங்கள் கோடி</p>
<p class="Shlok para-style-override-2">ஓர் நொடியிடைப் புக்கான். (137)</p>
<p class="Sub-Title">இது இந்திரசித்தன் இல்லம்</p>
<p class="Shlok">முந்து அரம்பையர் முதலினர், முழுமதி முகத்துச்</p>
<p class="Shlok">சிந்துரம் பயில் வாய்ச்சியர், பலரையும் தெரிந்து,</p>
<p class="Shlok">மந்திரம் பல கடந்து, தன் மனத்தின்முன் செல்வான்,</p>
<p class="Shlok para-style-override-7">இந்திரன் சிறை இருந்த வாயிலின் கடை எதிர்ந்தான். (138)</p>
<p class="Shlok">ஏதி ஏந்திய தடக்கையர், பிறை எயிறு இலங்க</p>
<p class="Shlok">மூதுரைப் பெருங் கதைகளும் பிதிர்களும் மொழிவார்,</p>
<p class="Shlok">ஓதில், ஆயிரம் ஆயிரம் உறுவலி அரக்கர்,</p>
<p class="Shlok para-style-override-7">காது வெஞ்சினக் களியினர், காவலைக் கடந்தான். (139)</p>
<p class="Shlok">முக்கண் நோக்கினன் முதல்மகன் அறுவகை முகமும்,</p>
<p class="Shlok">திக்கு நோக்கிய புயங்களும், சில கரந்தனையான்</p>
<p class="Shlok">ஒக்க நோக்கியர் குழாத்திடை உறங்குகின்றானைப்</p>
<p class="Shlok para-style-override-7">புக்கு நோக்கினன் புகைபுகா வாயிலும் புகுவான். (140)</p>
<p class="Shlok">‘வளையும் வாள்எயிற்று</p>
<p class="Shlok">அரக்கனோ? கணிச்சியான் மகனோ?</p>
<p class="Shlok">அளையில் வாள்அரி அனையவன்—</p>
<p class="Shlok">யாவனோ? அறியேன்;</p>
<p class="Shlok">இளைய வீரனும், ஏந்தலும்,</p>
<p class="Shlok">இருவரும், பலநாள்</p>
<p class="Shlok">உளைய உள்ள போர் இவனொடும்</p>
<p class="Shlok para-style-override-7">உளது’ என உணர்ந்தான். (141)</p>
<p class="Shlok">இவனை இன்துணை உடைய</p>
<p class="Shlok">போர் இராவணன் என்னே,</p>
<p class="Shlok">புவனம் மூன்றையும் வென்றது</p>
<p class="Shlok">ஓர் பொருள் எனப் புகறல்?</p>
<p class="Shlok">சிவனை, நான்முகத்து</p>
<p class="Shlok">ஒருவனை, திருநெடுமாலாம்</p>
<p class="Shlok">அவனை, அல்லவர் நிகர்ப்பவர்</p>
<p class="Shlok para-style-override-2">என்பதும், அறிவோ? (142)</p>
<p class="Sub-Title">மற்றப் பகுதிகளில் தேடுவது</p>
<p class="Shlok">என்று, கைம்மறித்து, ‘இடைநின்று காலத்தை இகப்பது</p>
<p class="Shlok">அன்று; போவது’ என்று, ஆயிரம் ஆயிரத்து அடங்காத்</p>
<p class="Shlok">துன்று மாளிகை ஒளிகள் துரிசு அறத் துருவிச்</p>
<p class="Shlok para-style-override-7">சென்று தேடினன், இந்திர சித்தினைத் தீர்ந்தான். (143)</p>
<p class="Shlok">அக்கன் மாளிகை கடந்துபோய், மேல், அதிகாயன்</p>
<p class="Shlok">தொக்க கோயிலும் தம்பியர் இல்லமும் துருவி,</p>
<p class="Shlok">தக்க மந்திரத் தலைவர் மாமனைகளும் தடவிப்</p>
<p class="Shlok para-style-override-2">புக்கு நீங்கினன், இராகவன் சரம் என, புகழோன். (144)</p>
<p class="Sub-Title">இலங்கையின் அகழி</p>
<p class="Shlok">இன்னர் ஆம் இரும் பெரும்</p>
<p class="Shlok">படைத்தலைவர்கள் இருக்கைப்</p>
<p class="Shlok">பொன்னின் மாளிகை</p>
<p class="Shlok">ஆயிர கோடியும் புக்கான்,</p>
<p class="Shlok">கன்னி மாநகர்ப் புறத்து</p>
<p class="Shlok">அகன் கரந்துறை காண்பான்,</p>
<p class="Shlok">சொன்ன மூன்றினுள் நடுவணது</p>
<p class="Shlok para-style-override-7">அகழியைத் தொடர்ந்தான். (145)</p>
<p class="Shlok">தனிக்கடக் களிறுஎன ஒரு</p>
<p class="Shlok">துணை இலன் சார்வான்—</p>
<p class="Shlok">‘பனிக் கடல் பெருங் கடவுள்தன்</p>
<p class="Shlok">பரிபவம் துடைப்பான்,</p>
<p class="Shlok">இனி கடப்ப அரிது ஏழ்கடல்</p>
<p class="Shlok">கிடந்தது’ என்று இசைத்தான்—</p>
<p class="Shlok">கனிக்கு அடல் கதிர் தொடர்ந்தவன்,</p>
<p class="Shlok para-style-override-7">அகழியைக் கண்டே. (146)</p>
<p class="Shlok">‘பாழி நல்நெடுங் கிடங்கு எனப் பகர்வரேல்’ பலபேர்,</p>
<p class="Shlok">ஊழிகாலம் நின்று, உலகுஎலாம் கல்லினும் உலவாது;</p>
<p class="Shlok">ஆழி வெஞ்சினத்து அரக்கனை அஞ்சி, ஆழ்கடல்கள்</p>
<p class="Shlok para-style-override-7">ஏழும், இந்நகர் சுலாயகொலாம் என, இசைத்தான். (147)</p>
<p class="Shlok">ஆயது ஆகிய அகன் புனல் அகழியை அடைந்தான்,</p>
<p class="Shlok">‘தாய வேலையின் இருமடி விசைகொடு தாவிப்</p>
<p class="Shlok">போய காலத்தும் போக்கு அரிது’ என்பது புகன்றான்—</p>
<p class="Shlok para-style-override-2">நாயகன் புகழ் நடந்த பேர்உலகெலாம் நடந்தான். (148)</p>
<p class="Sub-Title"> பகைவரை வெருட்டும் அகழி</p>
<p class="Shlok">மேக்கு நால்வகை மேகமும் கீழ்விழத்</p>
<p class="Shlok">தூக்கினால் அன்ன தோயத்தது ஆய், துயர்</p>
<p class="Shlok">ஆக்கினான் படை அன்ன அகழியை,</p>
<p class="Shlok para-style-override-7">வாக்கினால் உரை வைக்கலும் ஆகுமோ? (149)</p>
<p class="Shlok">ஆனை மும் மதமும், பரி ஆழியும்,</p>
<p class="Shlok">மான மங்கையர் குங்கும வாரியும்,</p>
<p class="Shlok">நானம் ஆர்ந்த நறைக் குழல் ஆவியும்,</p>
<p class="Shlok para-style-override-7">தேனும், ஆரமும், தேய்வையும், நாறுமால், (150)</p>
<p class="Shlok">உன்னம், நாரை, மகன்றில், புதா, உளில்,</p>
<p class="Shlok">அன்னம், கோழி, வண்டானங்கள், ஆழிப்புள்,</p>
<p class="Shlok">கின்னரம், குரண்டம், கிலுக்கம், சிரல்,</p>
<p class="Shlok para-style-override-7">சென்னம், காகம், குணாலம் சிலம்புமே. (151)</p>
<p class="Shlok">நலத்த மாதர் நறை அகில், நாவியும்,</p>
<p class="Shlok">அலத்தகக் குழம்பும், செறிந்து, ஆடிய</p>
<p class="Shlok">இலக்கணக் களிறோடு, இள மெல்நடைக்</p>
<p class="Shlok para-style-override-7">குலப் பிடிக்கும், ஓர் ஊடல் கொடுக்குமால். (152)</p>
<p class="Shlok">நறவு நாறிய நாள் நறுந் தாமரை</p>
<p class="Shlok">துறைகள் தோறும் முகிழ்த்தன தோன்றுமால்—</p>
<p class="Shlok">சிறையின் எய்திய செல்வி முகத்தினோடு</p>
<p class="Shlok para-style-override-7">உறவு தாம் உடையார் ஒடுங்கார்களோ? (153)</p>
<p class="Shlok">பளிங்கு செற்றிக் குயிற்றிய பாய் ஒளி</p>
<p class="Shlok">விளிம்பும், வெள்ளமும், மெய் தெரியாது, மேல்—</p>
<p class="Shlok">தெளிந்த சிந்தையரும், சிறியார்களோடு</p>
<p class="Shlok para-style-override-7">அளிந்தபோது, அறிதற்கு எளிது ஆவரோ? (154)</p>
<p class="Shlok">நீலமே முதல் நல்மணி நித்திலம்,</p>
<p class="Shlok">மேல கீழ, பல்வேறு ஒளி வீசலால்,</p>
<p class="Shlok">‘பாலின் வேலை முதல் பல வேலையும்</p>
<p class="Shlok para-style-override-2">கால் கலந்தனவோ?’ என, காட்டுமே. (155)</p>
<p class="Sub-Title">அனுமன் அகழியைக் கடந்தான்</p>
<p class="Shlok">அன்ன வேலை அகழியை, ஆர்கலி</p>
<p class="Shlok">என்னவே கடந்து, இஞ்சியும் பிற்பட,</p>
<p class="Shlok">துன்ன அருங் கடி மாநகர் துன்னினான்;</p>
<p class="Shlok para-style-override-7">பின்னர் எய்திய தன்மையும் பேசுவாம்: (156)</p>
<p class="Shlok">கரிய நாழிகை பாதியில், காலனும்</p>
<p class="Shlok">வெருவி ஓடும் அரக்கர்தம் வெம்பதி,</p>
<p class="Shlok">ஒருவனே, ஒரு பன்னிரு யோசனைத்</p>
<p class="Shlok para-style-override-2">தெருவு மும்மை நூறாயிரம் தேடினான். (157)</p>
<p class="Sub-Title">நடுநிசியில் இலங்கை</p>
<p class="Shlok">வேரியும் அடங்கின; நெடுங்கடல் விளம்பும்</p>
<p class="Shlok">பாரியும் அடங்கின; அடங்கியது பாடல்;</p>
<p class="Shlok">காரியம் அடங்கினர்கள் கம்மியர்கள்; மும்மைத்</p>
<p class="Shlok para-style-override-7">தூரியம் அடங்கின; தொடங்கியது உறக்கம். (158)</p>
<p class="Shlok">இறங்கின, நிறம் கொள்பரி; ஏமம்உற எங்கும்</p>
<p class="Shlok">கறங்கின, மறம் கொள் எயில் காவலர் துடிக்கண்;</p>
<p class="Shlok">பிறங்கு இணர் நறுங்குழலர் அன்பர் பிரியாதோர்,</p>
<p class="Shlok para-style-override-7">உறங்கினர், பிணங்கி எதிர் ஊடினவர் அல்லார். (159)</p>
<p class="Shlok">வடம்தரு தடங்கொள் புய மைந்தர், கலவிப்போர்</p>
<p class="Shlok">கடந்தனர்; இடைந்தனர், களித்த மயில் போலும்</p>
<p class="Shlok">மடந்தையர் தடந் தன முகட்டிடை மயங்கிக்</p>
<p class="Shlok para-style-override-7">கிடந்தனர்; நடந்தது புணர்ச்சி தரு கேதம். (160)</p>
<p class="Shlok">வாம நறையின் துறை மயங்கினர் மறந்தார்;</p>
<p class="Shlok">காம நறையின் திறம் நுகர்ந்தனர் களித்தார்;</p>
<p class="Shlok">பூமன் நறை வண்டு அறை இலங்கு அமளி புக்கார்,</p>
<p class="Shlok para-style-override-7">தூம நறையின் துறை பயின்றிலர், துயின்றார். (161)</p>
<p class="Shlok">பண் இமை அடைத்த, பல கள் — பொருநர் பாடல்</p>
<p class="Shlok">விண் இமை அடைத்தென, விளைந்தது இருள்; வீணை</p>
<p class="Shlok">தண் இமை அடைத்தன; தழங்கு இசை வழங்கும்</p>
<p class="Shlok para-style-override-7">கண் இமை அடைத்தன; அடைத்தன கபாடம். (162)</p>
<p class="Shlok">விரிந்தன நரந்தம் முதல் வெண்மலர் வளாகத்து</p>
<p class="Shlok">உரிஞ்சி வருதென்றல், உணர்வு உண்டு அயல் உலாவ,</p>
<p class="Shlok">சொரிந்தன கருங்கண், வரு துள்ளி தரு வெள்ளம்;</p>
<p class="Shlok para-style-override-7">எரிந்தன, பிரிந்தவர்தம் எஞ்சு தனி நெஞ்சம். (163)</p>
<p class="Shlok">இளக்கர் இழுது எஞ்ச விழும் எண் அரு விளக்கைத்</p>
<p class="Shlok">துளக்கியது தென்றல், பகை சோர உயர்வோரின்;</p>
<p class="Shlok">அளக்கரொடு அளக்கஅரிய ஆசை உற வீசா,</p>
<p class="Shlok para-style-override-7">விளக்கு இனம் விளக்குமணி மெய்உறு விளக்கம். (164)</p>
<p class="Shlok">நித்தம் நியமத் தொழிலர்ஆய், நிறையும் ஞானத்து</p>
<p class="Shlok">உத்தமர் உறங்கினர்கள்; யோகியர் துயின்றார்;</p>
<p class="Shlok">மத்தமத வெங்களிறு உறங்கின; மயங்கும்</p>
<p class="Shlok para-style-override-2">பித்தரும் உறங்கினர்; இனிப் பிறரிது என் ஆம்? (165)</p>
<p class="Sub-Title">புறநகர்ப் பகுதிகளில் தேடுதல்</p>
<p class="Shlok">ஆயபொழுது, அம் மதில் அகத்து, அரசர் வைகும்</p>
<p class="Shlok">தூய தெரு ஒன்றொடு ஒரு கோடி துருவிப் போய்,</p>
<p class="Shlok">தீயவன் இருக்கை அயல், செய்த அகழ் இஞ்சி</p>
<p class="Shlok para-style-override-7">மேயது கடந்தனன்—வினைப் பகையை வென்றான். (166)</p>
<p class="Shlok">போர் இயற்கை இராவணன் பொன்மனை</p>
<p class="Shlok">சீர் இயற்கை நிரம்பிய திங்களா,</p>
<p class="Shlok">தாரகைக் குழுவின் தழுவித் தொடர்,</p>
<p class="Shlok para-style-override-7">நாரியர்க்கு உறைவு ஆம், இடம் நண்ணினான். (167)</p>
<p class="Shlok">முயல் கருங்கறை நீங்கிய மொய்ம் மதி</p>
<p class="Shlok">அயர்க்கும் வாள்முகத்து ஆர் அமுது அன்னவர்,</p>
<p class="Shlok">இயக்கர் மங்கையர் யாவரும் ஈண்டினார்</p>
<p class="Shlok para-style-override-7">நயக்கும் மாளிகை வீதியை நண்ணினான். (168)</p>
<p class="Shlok">தழைந்த மொய்ஒளி பெய்ம் மணித் தாழ்தொறும்,</p>
<p class="Shlok">இழைந்த நூலினும், இன் இளங்காலினும்,</p>
<p class="Shlok">நுழைந்து நொய்தினின் மெய் உற நோக்கினான்—</p>
<p class="Shlok para-style-override-2">விழைந்த வெவ்வினை வேர்அற வீசினான். (169)</p>
<p class="Sub-Title">இராவணனின் அந்தப்புர மாதர் நிலை</p>
<p class="Shlok">அத்திரம் புரை யானை அரக்கன்மேல்</p>
<p class="Shlok">வைத்த சிந்தையர் வாங்கும் உயிர்ப்பிலர்,</p>
<p class="Shlok">பத்திரம் புரை நாட்டம் பதைப்பு அற</p>
<p class="Shlok para-style-override-7">சித்திரங்கள் என இருந்தார் சிலர். (170)</p>
<p class="Shlok">அள்ளல் வெஞ்சர மாரனை அஞ்சியோ?</p>
<p class="Shlok">மெள்ள இன்கனவின் பயன் வேண்டியோ?</p>
<p class="Shlok">கள்ளம் என்கொல்? அறிந்திலம்—கண் முகிழ்த்து,</p>
<p class="Shlok para-style-override-7">உள்ளம் இன்றி உறங்குகின்றார் சிலர். (171)</p>
<p class="Shlok">பழுதுஇல் மன்மதன் எய்கணை பல்முறை</p>
<p class="Shlok">உழுத கொங்கையர், ஊசல் உயிர்ப்பினர்</p>
<p class="Shlok">‘அழுது செய்வது என்? ஆணை அரக்கனை</p>
<p class="Shlok para-style-override-7">எழுதலாம்கொல்?’ என்று, எண்ணுகின்றார் சிலர். (172)</p>
<p class="Shlok">‘ஆவது ஒன்று அருளாய்; எனது ஆவியைக்</p>
<p class="Shlok">கூவுகின்றிலை; கூறலை சென்று’ எனா,</p>
<p class="Shlok">பாவை பேசுவபோல், கண் பனிப்பு உற,</p>
<p class="Shlok para-style-override-7">பூவையோடும் புலம்புகின்றார் சிலர். (173)</p>
<p class="Shlok">ஈரத் தென்றல் இழுக மெலிந்து, தம்</p>
<p class="Shlok">பாரக் கொங்கையைப் பார்த்தனர்; பாதகன்</p>
<p class="Shlok">வீரத் தோள்களின் வீக்கம் நினைந்து, உயிர்</p>
<p class="Shlok para-style-override-7">சோரச் சோரத் துளங்குகின்றார் சிலர். (174)</p>
<p class="Shlok">நக்க செம்மணி நாறிய நாள் நிழல்</p>
<p class="Shlok">பக்கம் வீசுறு பள்ளியில், பல்பகல்</p>
<p class="Shlok">ஒக்க ஆசை உலக்க உலந்தவர்,</p>
<p class="Shlok para-style-override-7">செக்கர் வான்தரு திங்கள் ஒத்தார் சிலர். (175)</p>
<p class="Shlok">வாளின் ஆற்றிய கற்பக வல்லியர்</p>
<p class="Shlok">தோளின் நாற்றிய தூங்கு அமளித் துயில்</p>
<p class="Shlok">நாளினால், செவியில் புகும் நாம யாழ்த்</p>
<p class="Shlok para-style-override-7">தேளினால், திகைப்பு எய்துகின்றார் சிலர். (176)</p>
<p class="Shlok">கவ்வு தீக்கணை மேருவைக் கால் வளைத்து,</p>
<p class="Shlok">எவ்வினான் மலை ஏந்திய ஏந்து தோள்</p>
<p class="Shlok">வவ்வு சாந்து, தம் மா முலை வவ்விய</p>
<p class="Shlok para-style-override-7">செவ்வி கண்டு, குலாவுகின்றார் சிலர். (177)</p>
<p class="Shlok">கூடி நான்கு உயர் வேலையும் கோக்க நின்று</p>
<p class="Shlok">ஆடினான் புகழ், அம்கை நரம்பினால்</p>
<p class="Shlok">நாடி, நால் பெரும் பண்ணும் நயப்பு உறப்</p>
<p class="Shlok para-style-override-2">பாடினான் புகழ் பாடுகின்றார் சிலர். (178)</p>
<p class="Sub-Title">ஆயிரமாயிரம் இயக்கியர்</p>
<p class="Shlok">இனைய தன்மை இயக்கியர் ஈண்டிய</p>
<p class="Shlok">மனை ஓர் ஆயிரம் ஆயிரம் வாயில் போய்,</p>
<p class="Shlok">அனையவன் குலத்து ஆயிழையார் இடம்</p>
<p class="Shlok para-style-override-2">நினைவின் எய்தினன் — நீதியின் எய்தினான். (179)</p>
<p class="Sub-Title">அரக்கியர் பெருவாழ்வு</p>
<p class="Shlok">எரிசுடர் மணியின் செங்கேழ்</p>
<p class="Shlok">இளவெயில் இடைவிடாது</p>
<p class="Shlok">விரி இருள் பருகி, நாளும் விளக்கு</p>
<p class="Shlok">இன்றி விளங்கும் மாடத்து,</p>
<p class="Shlok">அரிவையர் குழுவும் நீங்க,</p>
<p class="Shlok">ஆசையும் தாமுமே ஆய்,</p>
<p class="Shlok">ஒரு சிறை இருந்து, போன</p>
<p class="Shlok para-style-override-7">உள்ளத்தோடு ஊடுவாரும். (180)</p>
<p class="Shlok">நகை எரிக் கற்றை நெற்றி</p>
<p class="Shlok">நாவி தோய்ந்தனைய ஓதி,</p>
<p class="Shlok">புகை எனத் தும்பி சுற்ற,</p>
<p class="Shlok">புதுமலர்ப் பொங்கு சேக்கை</p>
<p class="Shlok">பகை என ஏகி, யாணர்ப்</p>
<p class="Shlok">பளிங்குடைச் சீதப் பள்ளி,</p>
<p class="Shlok">மிகை ஒடுங்காத காம</p>
<p class="Shlok para-style-override-7">விம்மலின், வெதும்புவாரும். (181)</p>
<p class="Shlok">சவிபடு தகைசால் வானம்</p>
<p class="Shlok">தான்ஒரு மேனி ஆக,</p>
<p class="Shlok">குவியும் மீன் ஆரம் ஆக,</p>
<p class="Shlok">மின்கொடி மருங்குல் ஆக,</p>
<p class="Shlok">கவிர்ஒளிச் செக்கர் கற்றை</p>
<p class="Shlok">ஓதியா, மழைஉண் கண்ணா,</p>
<p class="Shlok">அவிர்மதி நெற்றி ஆக,</p>
<p class="Shlok para-style-override-7">அந்தி வான் ஒக்கின்றாரும். (182)</p>
<p class="Shlok">பானல் உண் கண்ணும் வண்ணம்</p>
<p class="Shlok">படி முறைமாற, பண்ணைச்</p>
<p class="Shlok">சோனை போன்று அளிகள் பம்பும்</p>
<p class="Shlok">சுரிகுழல் கற்றை சோர,</p>
<p class="Shlok">மேல் நிவந்து எழுந்த மாட</p>
<p class="Shlok">வெண்நிலா முன்றில் நண்ணி,</p>
<p class="Shlok">வானமீன் கையின் வாரி,</p>
<p class="Shlok para-style-override-7">மணிக் கழங்கு ஆடுவாரும். (183)</p>
<p class="Shlok">உழை உழைப் பரந்த வான</p>
<p class="Shlok">யாற்று நின்று, உம்பர் நாட்டுக்</p>
<p class="Shlok">குழை முகத்து ஆயம், தந்த</p>
<p class="Shlok">புனல் குளிர்ப்பு இலஎன்று ஊடி,</p>
<p class="Shlok">இழைதொடுத்து இலங்கும் மாடத்து,</p>
<p class="Shlok">இடை தடுமாற ஏறி,</p>
<p class="Shlok">மழை பொதுத்து, ஒழுகு நீரால்,</p>
<p class="Shlok para-style-override-7">மஞ்சனம் ஆடுவாரும். (184)</p>
<p class="Shlok">‘பன்னக அரசர் செங்கேழ்ப்</p>
<p class="Shlok">பணாமணி வலிதின் பற்றி,</p>
<p class="Shlok">இன்உயிர்க் கணவன் ஈந்தான்;</p>
<p class="Shlok">ஆம்’ என இருத்தி, விஞ்சை</p>
<p class="Shlok">மன்னவர் முடியும், பூணும்,</p>
<p class="Shlok">மாலையும், பணையம் ஆக,</p>
<p class="Shlok">பொன் அணி பலகைச் சூது,</p>
<p class="Shlok para-style-override-7">துயில்கிலர் பொருகின்றாரும். (185)</p>
<p class="Shlok">தென்நகு குடம், உள் பாடல்,</p>
<p class="Shlok">சித்தியர் இசைப்ப, தீம் சொல்</p>
<p class="Shlok">பன்னக மகளிர் வள்வார்த்</p>
<p class="Shlok">தண்ணுமைப் பாணி பேண,</p>
<p class="Shlok">பொன்னகர்த் தரளப் பந்தர்,</p>
<p class="Shlok">கற்பகப் பொதும்பர், பொன்—தோள்</p>
<p class="Shlok">இன் நகை அரம்பைமாரை</p>
<p class="Shlok para-style-override-7">ஆடல் கண்டு இருக்கின்றாரும். (186)</p>
<p class="Shlok">ஆணியின் கிடந்த காதல்</p>
<p class="Shlok">அகம் சுட, அருவி உண்கண்</p>
<p class="Shlok">சேண் உயர் உறக்கம் தீர்ந்த</p>
<p class="Shlok">சிந்தையர் செய்வது ஓரார்,</p>
<p class="Shlok">வீணையும், குழலும், தம்தம்</p>
<p class="Shlok">மிடறும், வேற்றுமையின் தீர்ந்த,</p>
<p class="Shlok">பாணிகள் அளந்த பாடல்</p>
<p class="Shlok para-style-override-7">அமிழ்து உகப் பாடுவாரும். (187)</p>
<p class="Shlok">தண்டலை வாழை அன்ன</p>
<p class="Shlok">குறங்கிடை, அல்குல் தட்டில்,</p>
<p class="Shlok">கொண்டபூந் துகிலும், கோவைக்</p>
<p class="Shlok">கலைகளும், சோர, கூர்ங்கள்</p>
<p class="Shlok">உண்டு அலமந்த கண்ணார்,</p>
<p class="Shlok">ஊசலிட்டு உலாவுகின்ற</p>
<p class="Shlok">குண்டலம் திரு வில் வீச,</p>
<p class="Shlok para-style-override-7">குரவையில் குழறுவாரும். (188)</p>
<p class="Shlok">நச்சு எனக் கொடிய நாகக்</p>
<p class="Shlok">கள்ளொடு குருதி நக்கி,</p>
<p class="Shlok">பிச்சரின் பிதற்றி, அல்குல்</p>
<p class="Shlok">பூந்துகில் கலாபம் பீறி,</p>
<p class="Shlok">குச்சரித் திறத்தின் ஓசை</p>
<p class="Shlok">களம்கொள, குழுக்கொண்டு ஈண்டி,</p>
<p class="Shlok">சச்சரிப் பாணி கொட்டி,</p>
<p class="Shlok para-style-override-7">நிறை தடுமாறு வாரும். (189)</p>
<p class="Shlok">தயிர்நிறத்து உறு கள் உள்ளம்</p>
<p class="Shlok">தள்ளுற, அறிவு தள்ளி,</p>
<p class="Shlok">பயிர் உற, ‘தெய்வம் என்மேல்</p>
<p class="Shlok">படிந்தது; பார்மின்!’ என்னா,</p>
<p class="Shlok">உயிர்உயிர்த்து, இரண்டு கையும்</p>
<p class="Shlok">உச்சிமேல் உயர நீட்டி,</p>
<p class="Shlok">மயிர்சிலிர்த்து, உடலம் கூசி,</p>
<p class="Shlok para-style-override-7">வாய்விரித்து ஒடுங்கு வாரும். (190)</p>
<p class="Shlok">இத்திறத்து அரக்கி மார்கள்</p>
<p class="Shlok">ஈர்—இரு கோடி ஈட்டம்</p>
<p class="Shlok">பத்தியர் உறையும், பத்திப்</p>
<p class="Shlok">படர்நெடுந் தெருவும் பார்த்தான்;</p>
<p class="Shlok">சித்தியர் உறையும் மாடத்</p>
<p class="Shlok">தெருவும் பின்னாகச் சென்றான்;</p>
<p class="Shlok">உத்திசை விஞ்சை மாதர்</p>
<p class="Shlok para-style-override-2">உறையுளை முறையின் உற்றான். (191)</p>
<p class="Sub-Title">இராவணன் வாரானோ?</p>
<p class="Shlok">வளர்ந்த காதலர், மகரிகை நெடுமுடி</p>
<p class="Shlok">அரக்கனை வரக் காணார்,</p>
<p class="Shlok">தளர்ந்த சிந்தைதம் இடையினும்</p>
<p class="Shlok">நுடங்கிட, உயிரொடு தடுமாறி,</p>
<p class="Shlok">களந்தவா நெடுங் கருவியில், கைகளில்,</p>
<p class="Shlok">செயிரியர், கலைக்கண்ணால்</p>
<p class="Shlok">அளந்த பாடல் வெவ் அரவுதம்</p>
<p class="Shlok para-style-override-7">செவிபுக, அலமரல் உறுகின்றார். (192)</p>
<p class="Shlok">‘புரியும் நல்நெறி முனிவரும், புலவரும்,</p>
<p class="Shlok">புகல் இலாப் பொறைகூர,</p>
<p class="Shlok">எரியும் வெஞ்சினத்து இகல் அடு கொடுந்திறல்</p>
<p class="Shlok">இராவணற்கு, எஞ்ஞான்றும்</p>
<p class="Shlok">பரியும் நெஞ்சினர் இவர்’ என வயிர்த்து ஒரு</p>
<p class="Shlok">பகை கொடு, பனித்திங்கள்</p>
<p class="Shlok">சொரியும் வெங்கதிர் துணை முலைக் குவை சுட,</p>
<p class="Shlok para-style-override-7">கொடிகளின் துடிக்கின்றார். (193)</p>
<p class="Shlok">சிறுகு காலங்கள் ஊழிகள் ஆம் வகை,</p>
<p class="Shlok">திரிந்து சிந்தனை சிந்த,</p>
<p class="Shlok">முறுகு காதலின் வேதனை உழப்பவர்,</p>
<p class="Shlok">முயங்கிய முலை முன்றில்</p>
<p class="Shlok">இறுகு சாந்தமும், எழுதிய குறிகளும்,</p>
<p class="Shlok">இன்உயிர்ப் பொறை ஈர,</p>
<p class="Shlok">மறுகு வாட்கண்கள் சிவப்புற நோக்கினர்;</p>
<p class="Shlok para-style-override-2">வயிர்த்தனர்; உயிர்க்கின்றார். (194)</p>
<p class="Sub-Title">மண்டோதரி என்னும் கற்பரசி</p>
<p class="Shlok">ஆய விஞ்சையர் மடந்தையர் உறைவிடம்</p>
<p class="Shlok">ஆறு—இரண்டு அமை கோடித்</p>
<p class="Shlok">தூய மாளிகை நெடுந் தெருத் துருவிப் போய்,</p>
<p class="Shlok">தொலைவில் மூன்று உலகிற்கும்</p>
<p class="Shlok">நாயகன் பெருங் கோயிலை நண்ணுவான்,</p>
<p class="Shlok">கண்டனன், நளிர் திங்கள்</p>
<p class="Shlok">மாய நந்திய வாள் முகத்து ஒரு தனி</p>
<p class="Shlok para-style-override-7">மயன் மகள் உறை மாடம். (195)</p>
<p class="Shlok">கண்டு, கண்ணொடும் கருத்தொடும் கடாவினன்,</p>
<p class="Shlok">‘காரணம் கடைநின்றது;</p>
<p class="Shlok">உண்டு வேறு ஒரு சிறப்பு; எங்கள் நாயகற்கு</p>
<p class="Shlok">உயிரினும் இனியாளைக்</p>
<p class="Shlok">கொண்டு போந்தவன் வைத்தது ஓர் உறையுள் கொல்?</p>
<p class="Shlok">குலமணி மனைக்கு எல்லாம்</p>
<p class="Shlok">விண்டுவின் தடமார்பினின் மணி ஒத்தது</p>
<p class="Shlok para-style-override-7">இது!’ என, வியப்புற்றான். (196)</p>
<p class="Shlok">அரம்பை, மேனகை, திலோத்தமை, உருப்பசி</p>
<p class="Shlok">ஆதியர், மலர்க் காமன்</p>
<p class="Shlok">சரம் பெய் தூணிபோல் தளிர் அடி தாம் தொட,</p>
<p class="Shlok">சாமரை பணிமாற,</p>
<p class="Shlok">கரும்பையும் சுவை கைப்பித்த சொல்லியர்,</p>
<p class="Shlok">காமரம் கனி யாழின்</p>
<p class="Shlok">நரம்பின் இன் இசை செவிபுக, நாசியில்</p>
<p class="Shlok para-style-override-7">கற்பக விரை நாற, (197)</p>
<p class="Shlok">‘விழைவு நீங்கிய மேன்மையர் ஆயினும்,</p>
<p class="Shlok">கீழ்மையர் வெகுள்வுற்றால்,</p>
<p class="Shlok">பிழைகொல் நன்மைகொல் பெறுவது?’ என்று ஐயுறு</p>
<p class="Shlok">பீழையால், பெருந் தென்றல்,</p>
<p class="Shlok">உழையர் கூவ, புக்கு, ‘ஏகு’ என, பெயர்வது ஓர்</p>
<p class="Shlok">ஊசலின் உளதாகும்—</p>
<p class="Shlok">‘பழையம் யாம்’ என, பண்பு அல செய்வரோ</p>
<p class="Shlok para-style-override-7">பருணிதர், பயன் ஓர்வார்? (198)</p>
<p class="Shlok">இன்ன தன்மையின், எரிமணி விளக்கங்கள்</p>
<p class="Shlok">எழில்கெடப் பொலிகின்ற</p>
<p class="Shlok">தன்னது இன்ஒளி தழைப்புறத் துயில்வுறு</p>
<p class="Shlok">தையலை, தகைவு இல்லான்,</p>
<p class="Shlok">‘அன்னள் ஆகிய சானகி இவள்’ என</p>
<p class="Shlok">அயிர்த்து, அகத்து எழு வெந் தீ,</p>
<p class="Shlok">துன்னும் ஆர்உயிர் உடலொடு சுடுவது ஓர்</p>
<p class="Shlok para-style-override-7">துயர் உழந்து இவை சொன்னான். (199)</p>
<p class="Shlok">‘ஏற்பு வான் தொடர் யாக்கையால் பெறும் பயன்</p>
<p class="Shlok">இழந்தனள்! இது நிற்க;</p>
<p class="Shlok">அற்பு வான்தளை இற்பிறப்பு அதனொடும்</p>
<p class="Shlok">இகந்து தன் அருந் தெய்வக்</p>
<p class="Shlok">கற்பு நீங்கிய கனங்குழை இவள் எனின்,</p>
<p class="Shlok">காகுத்தன் புகழோடும்</p>
<p class="Shlok">பொற்பும் யானும், இவ் இலங்கையும் அரக்கரும்,</p>
<p class="Shlok para-style-override-7">பொன்றுதும் இன்று’ என்றான். (200)</p>
<p class="Shlok">‘மானுயர்த் திரு வடிவினள் அவள்; இவள்</p>
<p class="Shlok">மாறு கொண்டனள்; கூறின்,</p>
<p class="Shlok">தான் இயக்கியோ? தானவர் தையலோ?</p>
<p class="Shlok">ஐயுறும் தகை ஆனாள்!</p>
<p class="Shlok">கான் உயர்த்த தார் இராமன்மேல் நோக்கிய</p>
<p class="Shlok">காதல் காரிகையார்க்கு</p>
<p class="Shlok">மீன் உயர்த்தவன் மருங்குதான் மீளுமோ?</p>
<p class="Shlok para-style-override-7">நினைந்தது மிகை’ என்றான். (201)</p>
<p class="Shlok">‘இலக்கணங்களும் சில உள என்னினும்,</p>
<p class="Shlok">எல்லை சென்று உறுகில்லா</p>
<p class="Shlok">அலக்கண் எய்துவது அணியது உண்டு’ என்று, எடுத்து</p>
<p class="Shlok">அறைகுவது, இவள் யாக்கை;</p>
<p class="Shlok">மலர்க் கருங்குழல் சோர்ந்து வாய் வெரீஇ, சில</p>
<p class="Shlok">மாற்றங்கள் பறைகின்றாள்;</p>
<p class="Shlok">உலக்கும் இங்கு இவள் கணவனும்; அழிவும், இவ்</p>
<p class="Shlok para-style-override-2">வியன் நகர்க்கு உளது!’ என்றான். (202)</p>
<p class="Sub-Title">இராவணனின் மாளிகையினுள் புகுதல்; தீக்குறிகள் தோன்றுதல்</p>
<p class="Shlok">என்று உணர்ந்து நின்று ஏமுறும் நிலையினில்,</p>
<p class="Shlok">‘நிற்க இத்திறன்’ என்னா,</p>
<p class="Shlok">பின்று சிந்தையன் பெயர்ந்தனன்; அம்மனை</p>
<p class="Shlok">பிற்பட, பெரு மேருக்</p>
<p class="Shlok">குன்று குன்றிய தகைஉற ஓங்கிய</p>
<p class="Shlok">கொற்ற மாளிகை தன்னில்</p>
<p class="Shlok">சென்று புக்கனன், இராவணன் எடுப்பு</p>
<p class="Shlok para-style-override-7">அருங் கிரி எனத் திரள் தோளான். (203)</p>
<p class="Shlok">நிலம் துடித்தன; நெடுவரை</p>
<p class="Shlok">துடித்தன; நிருதர்தம் குலமாதர்</p>
<p class="Shlok">பொலந் துடிக்கு அமை மருங்குல்போல்,</p>
<p class="Shlok">கண்களும், புருவமும், பொன்—தோளும்</p>
<p class="Shlok">வலம் துடித்தன; மாதிரம் துடித்தன;</p>
<p class="Shlok">தடித்து இன்றி, நெடுவானம்</p>
<p class="Shlok">கலந்து இடித்தன; வெடித்தன,</p>
<p class="Shlok para-style-override-7">பூரண மங்கல கலசங்கள். (204)</p>
<p class="Shlok">புக்குநின்று, தன் புலன் கொடு நோக்கினன்;</p>
<p class="Shlok">பொரு அருந் திருவுள்ளம்</p>
<p class="Shlok">நெக்கு நின்றனன்; ‘நீங்கும், அந்தோ</p>
<p class="Shlok">இந்த நெடு நகர்த்திரு!’ என்னா,</p>
<p class="Shlok">‘எக்குலங்களின் யாவரே ஆயினும்,</p>
<p class="Shlok">இருவினை எல்லோர்க்கும்</p>
<p class="Shlok">ஒக்கும்; ஊழ் முறை அல்லது, வலியது</p>
<p class="Shlok para-style-override-2">ஒன்று இல்’ என, உணர்வுற்றான். (205)</p>
<p class="Sub-Title">துயிலும் இராவணனைக் காணல்; சினம் கொள்ளல்</p>
<p class="Shlok">நூல்—பெருங்கடல் நுணங்கிய கேள்வியன்,</p>
<p class="Shlok">நோக்கினன்; மறம் கூரும்</p>
<p class="Shlok">வேல்—பெருங்கடல் புடை பரந்து ஈண்டிய</p>
<p class="Shlok">வெள்ளிடை வியன்கோயில்,</p>
<p class="Shlok">பால்—பெருங்கடல் பல்மணிப் பல்தலைப்</p>
<p class="Shlok">பாப்புடைப் படர்வேலை</p>
<p class="Shlok">மால்—பெருங்கடல் வதிந்ததே அனையது ஓர்</p>
<p class="Shlok para-style-override-7">வனப்பினன் துயில்வானை— (206)</p>
<p class="Shlok">குழவி ஞாயிறு குன்று இவர்ந்தனையன</p>
<p class="Shlok">குருமணி நெடுமோலி</p>
<p class="Shlok">இழைகளோடு நின்று இளவெயில் எறித்திட,</p>
<p class="Shlok">இரவு எனும் பொருள் வீய,</p>
<p class="Shlok">முழைகொள் மேருவின் முகட்டிடைக் கனகனை</p>
<p class="Shlok">முருக்கிய முரண்சீயம்,</p>
<p class="Shlok">தழைகொள் தோளொடு தலை பல பரப்பி, முன்</p>
<p class="Shlok para-style-override-7">துயில்வது ஓர் தகையானை— (207)</p>
<p class="Shlok">ஆய பொன்—தலத்து ஆய்வளை அரம்பையர்</p>
<p class="Shlok">ஆயிரர் அணி நின்று</p>
<p class="Shlok">தூய வெண் கவரித்திரள் இயக்கிட,</p>
<p class="Shlok">சுழிபடு பசுங்காற்றின்,</p>
<p class="Shlok">மீய கற்பகத் தேன்துளி விராயன</p>
<p class="Shlok">வீழ்தொறும், நெடுமேனி</p>
<p class="Shlok">தீய, நல்தொடிச் சீதையை நினைதொறும்</p>
<p class="Shlok para-style-override-7">உயிர்த்து, உயிர் தேய்வானை— (208)</p>
<p class="Shlok">குழந்தை வெண் மதிக் குடுமியன் நெடுவரை</p>
<p class="Shlok">குலுக்கிய குலத்தோளைக்</p>
<p class="Shlok">கழிந்து புக்கு, இடை கரந்தன, அனங்கன்வெங்</p>
<p class="Shlok">கடுங்கணை பல பாய,</p>
<p class="Shlok">உழந்த வெஞ்சமத்து உயர் திசை யானையின்</p>
<p class="Shlok">ஒளி மருப்பு இற்று, உற்ற</p>
<p class="Shlok">பழந்தழும்பினுக்கு இடைஇடையே, சில</p>
<p class="Shlok para-style-override-7">பசும் புண்கள் அசும்பு ஊற, (209)</p>
<p class="Shlok">சாந்து அளாவிய கலவைமேல் தவழ்வுறு</p>
<p class="Shlok">தண்தமிழ்ப் பசுந்தென்றல்,</p>
<p class="Shlok">ஏந்து காம வெங்கனல் உயிர்த்து, இருமடி</p>
<p class="Shlok">துருத்தியின் உயிர்ப்பு ஏற,</p>
<p class="Shlok">காந்தள் மெல்விரல் சனகிமேல் மனம் முதல்</p>
<p class="Shlok">கரணங்கள் கடிது ஓட,</p>
<p class="Shlok">பாந்தள் நீங்கிய முழை என, குழைவுறு</p>
<p class="Shlok para-style-override-7">நெஞ்சு பாழ்பட்டானை— (210)</p>
<p class="Shlok">கொண்ட பேர் ஊக்கம் மூள,</p>
<p class="Shlok">திசைதொறும் குறித்து மேல்நாள்</p>
<p class="Shlok">மண்டிய செருவில், மானத்</p>
<p class="Shlok">தோள்களால் வாரி வாரி</p>
<p class="Shlok">உண்டது தெவிட்டி, பேழ்வாய்க்</p>
<p class="Shlok">கடைகள்தோறு ஒழுகிப் பாயும்</p>
<p class="Shlok">அண்டர்தம் புகழின் தோன்றும்,</p>
<p class="Shlok para-style-override-7">வெள் எயிற்று அமைதியானை— (211)</p>
<p class="Shlok">வெள்ளி வெண் சேக்கை வெந்து,</p>
<p class="Shlok">பொறி எழ, வெதும்பும் மேனி</p>
<p class="Shlok">புள்ளி வெண் மொக்குள் என்னப்</p>
<p class="Shlok">பொடித்து வேர் கொதித்துப் பொங்க,</p>
<p class="Shlok">கள் அவிழ் மாலைத் தும்பி</p>
<p class="Shlok">வண்டொடும் கரிந்து சாம்ப,</p>
<p class="Shlok">ஒள்ளிய மாலை தீய,</p>
<p class="Shlok para-style-override-7">உயிர்க்கின்ற உயிர்ப்பினானை— (212)</p>
<p class="Shlok">தே இயல் நேமியானின்,</p>
<p class="Shlok">சிந்தை மெய்த் திருவின் ஏக,</p>
<p class="Shlok">பூஇயல் அமளி மேலாப்</p>
<p class="Shlok">பொய் உறக்கு உறங்குவானை,</p>
<p class="Shlok">காவிஅம் கண்ணி தன்பால்</p>
<p class="Shlok">கண்ணிய காதல் நீரின்,</p>
<p class="Shlok">ஆவியை உயிர்ப்பு என்று ஓதும்</p>
<p class="Shlok para-style-override-7">அம்மி இட்டு அரைக்கின்றானை— (213)</p>
<p class="Shlok">மிகும்தகை நினைப்பு முற்ற</p>
<p class="Shlok">உரு வெளிப்பட்ட வேலை,</p>
<p class="Shlok">நகும்தகை முகத்தன், காதல்</p>
<p class="Shlok">நடுக்குறு மனத்தன், ‘வார்தேன்</p>
<p class="Shlok">உகும்தகை மொழியாள் முன்னம்</p>
<p class="Shlok">ஒருவகை உறையுள் உள்ளே</p>
<p class="Shlok">புகுந்தனள் அன்றோ?’ என்று,</p>
<p class="Shlok para-style-override-7">மயிர் புறம் பொடிக்கின்றானை— (214)</p>
<p class="Shlok">மென்தொழில் கலாப மஞ்ஞை</p>
<p class="Shlok">வேட்கை மீக்கூருமேனும்,</p>
<p class="Shlok">குன்று ஒழித்து ஒரு மாக்குன்றின்</p>
<p class="Shlok">அரிதின் சேர் கொள்கை போல,</p>
<p class="Shlok">வன்தொழில் கொற்றப் பொன்தோள்</p>
<p class="Shlok">மணந்து, அருமயிலே அன்னார்,</p>
<p class="Shlok">ஒன்று ஒழித்து ஒன்றின் ஏக,</p>
<p class="Shlok para-style-override-7">அரிய தோள் ஒழுக்கினானை— (215)</p>
<p class="Shlok">தழுவாநின்ற கருங்கடல்மீது</p>
<p class="Shlok">உதயகிரியில் சுடர்தயங்க</p>
<p class="Shlok">எழுவான் என்ன, மின் இமைக்கும்</p>
<p class="Shlok">ஆரம் புரளும் இயல்பிற்றாய்,</p>
<p class="Shlok">முழு வானவர்ஆய் உலகம் ஒரு</p>
<p class="Shlok">மூன்றும் காக்கும் முதல் தேவர்</p>
<p class="Shlok">மழு வாள், நேமி, குலிசத்தின்</p>
<p class="Shlok para-style-override-7">வாய்மை துடைத்த மார்பானை— (216)</p>
<p class="Shlok">தோடு உழுத தார் வண்டும், திசையானை</p>
<p class="Shlok">மதம் துதைந்த வண்டும், சுற்றி</p>
<p class="Shlok">மாடு உழுத நறுங்கலவை வயக்களிற்றின்</p>
<p class="Shlok">சிந்துரத்தை மாறுகொள்ள,</p>
<p class="Shlok">கோடு உழுத மார்பானை, கொலை உழுத</p>
<p class="Shlok">வடி வேலின் கொற்றம் அஞ்சி,</p>
<p class="Shlok">தாள் தொழுத பகை வேந்தர் முடி உழுத</p>
<p class="Shlok para-style-override-7">தழும்பு இருந்த சரணத்தானை— (217)</p>
<p class="Shlok">கண்டனன்; காண்டலோடும்,</p>
<p class="Shlok">கருத்தின் முன் காலச் செந்தீ</p>
<p class="Shlok">விண்டன கண்கள்; கீண்டு</p>
<p class="Shlok">வெடித்தன; கீழும் மேலும்;—</p>
<p class="Shlok">கொண்டது ஓர் உருவம் மாயோன்</p>
<p class="Shlok">குறளினும் குறுக நின்றான்—</p>
<p class="Shlok">திண் தலை பத்தும், தோள்கள்</p>
<p class="Shlok para-style-override-7">இருபதும், தெரிய நோக்கி. (218)</p>
<p class="Shlok">தோள் ஆற்றல் என்னாகும்?</p>
<p class="Shlok">மேல் நிற்கும் சொல் என்னாம்?</p>
<p class="Shlok">வாள் ஆற்று கண்ணாளை</p>
<p class="Shlok">வஞ்சித்தான் மணிமுடி என்</p>
<p class="Shlok">தாள் ஆற்றலால் இடித்து,</p>
<p class="Shlok">தலைபத்தும் தகர்த்து, இன்றுஎன்</p>
<p class="Shlok">ஆள் ஆற்றல் காட்டேனேல்,</p>
<p class="Shlok para-style-override-7">அடியேனாய் முடியேனே! (219)</p>
<p class="Shlok">‘நடித்து வாழ் தகைமையதோ</p>
<p class="Shlok">அடிமைதான்? நன்னுதலைப்</p>
<p class="Shlok">பிடித்து, வாழ் அரக்கனார்,</p>
<p class="Shlok">யான் கண்டும் பிழைப்பாரோ?</p>
<p class="Shlok">ஒடித்து வான்தோள் அனைத்தும்,</p>
<p class="Shlok">தலை பத்தும் உதைத்து உருட்டி,</p>
<p class="Shlok">முடித்து, இவ்வூர் முடித்தால், மேல்</p>
<p class="Shlok para-style-override-2">முடிவதெலாம் முடிந்து ஒழிக!’ (220)</p>
<p class="Sub-Title">சிந்தித்து, தெளிந்து, கோபம் தணித்தல்</p>
<p class="Shlok">என்று ஊக்கி, எயிறு கடித்து,</p>
<p class="Shlok">இரு கரமும் பிசைந்து, எழுந்து</p>
<p class="Shlok">நின்று ஊக்கி, உணர்ந்து உரைப்பான்,</p>
<p class="Shlok">‘நேமியோன் பணி அன்றால்;</p>
<p class="Shlok">ஒன்று ஊக்கி, ஒன்று இழைத்தல்,</p>
<p class="Shlok">உணர்வு உடைமைக்கு உரித்து அன்றால்;</p>
<p class="Shlok">பின் தூக்கின், இது சாலப்</p>
<p class="Shlok para-style-override-7">பிழை பயக்கும்’ எனப் பெயர்ந்தான். (221)</p>
<p class="Shlok">ஆலம் பார்த்து உண்டவன்போல்</p>
<p class="Shlok">ஆற்றல் அமைந்துளர் எனினும்,</p>
<p class="Shlok">சீலம் பார்க்க உரியோர்கள்</p>
<p class="Shlok">எண்ணாது செய்பவோ?—</p>
<p class="Shlok">மூலம் பார்க்குறின், உலகை</p>
<p class="Shlok">முற்றுவிக்கும் முறைதெரினும்,</p>
<p class="Shlok">காலம் பார்த்து, இறை வேலை</p>
<p class="Shlok para-style-override-7">கடவாத கடல் ஒத்தான். (222)</p>
<p class="Shlok">‘இற்றைப் போர்ப் பெருஞ்சீற்றம்</p>
<p class="Shlok">என்னோடு முடிந்திடுக;</p>
<p class="Shlok">“கற்றைப் பூங் குழலாளைச்</p>
<p class="Shlok">சிறை வைத்த கண்டகனை</p>
<p class="Shlok">முற்றப் போர் முடித்தது, ஒரு</p>
<p class="Shlok">குரங்கு” என்றால், முனைவீரன்</p>
<p class="Shlok">கொற்றப் போர்ச் சிலைத்தொழிற்குக்</p>
<p class="Shlok para-style-override-7">குறை உண்டாம்’ எனக் குறைந்தான். (223)</p>
<p class="Shlok">அந்நிலையான் பெயர்த்து உரைப்பான்;</p>
<p class="Shlok">‘ஆய்வளைக்கை அணி இழையார்</p>
<p class="Shlok">இந் நிலையானுடன் துயில்வார்</p>
<p class="Shlok">உளர்அல்லர்; இவன் நிலையும்</p>
<p class="Shlok">புல் நிலைய காமத்தால்</p>
<p class="Shlok">புலர்கின்ற நிலை; பூவை</p>
<p class="Shlok">நல் நிலையின் உளள் என்னும்</p>
<p class="Shlok para-style-override-2">நலன் எனக்கு நல்குமால்!’ (224)</p>
<p class="Sub-Title">சீதையைக் காணாது மனம் தளர்தல்</p>
<p class="Shlok">என்று எண்ணி, ‘ஈண்டு இனி ஓர்</p>
<p class="Shlok">பயன் இல்லை’ என நினையா,</p>
<p class="Shlok">குன்று அன்ன தோளவன்தன்</p>
<p class="Shlok">கோமனை பிற்பட, பெயர்ந்தான்;</p>
<p class="Shlok">நின்று எண்ணி உன்னுவான்,</p>
<p class="Shlok">‘அந்தோ! இந் நெடு நகரில்</p>
<p class="Shlok">பொன் துன்னும் மணிப் பூணாள்</p>
<p class="Shlok para-style-override-7">இலள்’ என்ன, பொருமுவான். (225)</p>
<p class="Shlok">‘கொன்றானோ, கற்பு அழியாக்</p>
<p class="Shlok">குல மகளை? கொடுந்தொழிலால்</p>
<p class="Shlok">தின்றானோ? எப்புறத்தே</p>
<p class="Shlok">செறித்தானோ, சிறை? சிறியேன்</p>
<p class="Shlok">ஒன்றானும் உணரகிலேன்; மீண்டு,</p>
<p class="Shlok">இனிப் போய் என் உரைக்கேன்?</p>
<p class="Shlok">பொன்றாத பொழுது, எனக்கு,</p>
<p class="Shlok para-style-override-7">இக் கொடுந்துயரம் போகாதால். (226)</p>
<p class="Shlok">‘கண்டு வரும்’ என்று இருக்கும்</p>
<p class="Shlok">காகுத்தன்; கவிகுலக் கோன்,</p>
<p class="Shlok">‘கொண்டு வரும்’ என்று இருக்கும்;</p>
<p class="Shlok">யான் இழைத்த கோள் இதுவால்;</p>
<p class="Shlok">புண்டரிக நயனத்தான் பால்,</p>
<p class="Shlok">இனி, யான் போவேனோ?</p>
<p class="Shlok">விண்டவரோடு உடன் வீயாது,</p>
<p class="Shlok para-style-override-7">யான் வாளா விளிவேனோ? (227)</p>
<p class="Shlok">“கண்ணியநாள் கழிந்துளவால்;</p>
<p class="Shlok">கண்டிலமால் கனங்குழையை;</p>
<p class="Shlok">விண் அடைதும்” என்றாரை</p>
<p class="Shlok">ஆண்டு இருத்தி, விரைந்த யான்</p>
<p class="Shlok">எண்ணியது முடிக்ககிலேன்!</p>
<p class="Shlok">இனி முடியாது இருப்பேனோ?</p>
<p class="Shlok">புண்ணியம் என்று ஒருபொருள்</p>
<p class="Shlok para-style-override-7">என்னுழைநின்றும் போயதால். (228)</p>
<p class="Shlok">‘ஏழு நூறு ஓசனை சூழ்ந்து</p>
<p class="Shlok">எயில் கிடந்தது இவ் இலங்கை</p>
<p class="Shlok">வாழும் மா மன் உயிர், யான்</p>
<p class="Shlok">காணாத மற்று இல்லை;</p>
<p class="Shlok">ஊழியான் பெருந்தேவி</p>
<p class="Shlok">ஒருத்தியுமே யான் காணேன்;</p>
<p class="Shlok">ஆழி தாய், இடர்—ஆழியிடையே</p>
<p class="Shlok para-style-override-7">வீழ்ந்து அழிவேனோ? (229)</p>
<p class="Shlok">வல் அரக்கன்தனைப் பற்றி,</p>
<p class="Shlok">வாயாறு குருதி உக,</p>
<p class="Shlok">கல் அரக்கும் கரதலத்தால்,</p>
<p class="Shlok">‘காட்டு’ என்று காண்கேனோ?</p>
<p class="Shlok">எல் அரக்கும் அயில் நுதிவேல்</p>
<p class="Shlok">இராவணனும், இவ்வூரும்,</p>
<p class="Shlok">மெல் அரக்கின் உருகி உக,</p>
<p class="Shlok para-style-override-7">வெந்தழலால் வேய்கேனோ? (230)</p>
<p class="Shlok">வானவரே முதலோரை</p>
<p class="Shlok">வினவுவெனேல், வல் அரக்கன்—</p>
<p class="Shlok">தான் ஒருவன் உளன் ஆக,</p>
<p class="Shlok">உரை செய்யும் தருக்கு இலரால்;</p>
<p class="Shlok">ஏனையர்கள் எங்கு உரைப்பார்?</p>
<p class="Shlok">எவ்வண்ணம் தெரிகேனோ?</p>
<p class="Shlok">ஊன் அழிய நீங்காத உயிர்</p>
<p class="Shlok para-style-override-7">சுமந்த உணர்வில்லேன். (231)</p>
<p class="Shlok">எருவைக்கு முதலாய</p>
<p class="Shlok">சம்பாதி, “இலங்கையில், அத்</p>
<p class="Shlok">திருவைக் கண்டனென்” என்றான்;</p>
<p class="Shlok">அவன் உரையும் சிதைந்ததால்;</p>
<p class="Shlok">கருவைக்கும் நெடுநகரைக்</p>
<p class="Shlok">கடலிடையே கரையாதே,</p>
<p class="Shlok">உருவைக் கொண்டு, இன்னமும் நான்,</p>
<p class="Shlok para-style-override-7">உளென் ஆகி உழல்கேனோ? (232)</p>
<p class="Shlok">“ ‘வடித்து ஆய் பூங் குழலாளை,</p>
<p class="Shlok">வான் அறி, மண் அறிய,</p>
<p class="Shlok">பிடித்தான் இவ் அடல் அரக்கன்’</p>
<p class="Shlok">எனும் மாற்றம், பிழையாதால்;</p>
<p class="Shlok">எடுத்து ஆழி இலங்கையினை</p>
<p class="Shlok">இருங்கடல் இட்டு, இன்று இவனை</p>
<p class="Shlok">முடித்தாலே, யான் முடிதல்</p>
<p class="Shlok para-style-override-2">முறை மன்ற!” என்று உணர்வான். (233)</p>
<p class="Sub-Title">மலர்ச் சோலையொன்றைக் கண்ணுறுதல்</p>
<p class="Shlok">எள் உறையும் ஒழியாமல்</p>
<p class="Shlok">யாண்டையுளும் உளனாய், தன்</p>
<p class="Shlok">உள் உறையும் ஒருவனைப் போல்,</p>
<p class="Shlok">எம்மருங்கும் உலாவுவான்;</p>
<p class="Shlok">புள் உறையும் மானத்தை</p>
<p class="Shlok">உறநோக்கி அயல் போவான்,</p>
<p class="Shlok">கள் உறையும் மலர்ச் சோலை</p>
<p class="Shlok">அயல் ஒன்று கண்ணுற்றான். (234)</p>
<p class="Book-End-Line para-style-override-4">* * * * *<span></span></p>


<p class="Page-Break"> </p>
<p class="Heading" id="toc_marker-6">3. காட்சிப் படலம்</p>
<p class="Sub-Title">அசோகவனத்தில் அனுமன்</p>
<p class="Shlok">மாடு நின்ற அம் மணி</p>
<p class="Shlok">மலர்ச் சோலையை மருவி,</p>
<p class="Shlok">‘தேடி, அவ் வழிக் காண்பெனேல்,</p>
<p class="Shlok">தீரும் என் சிறுமை;</p>
<p class="Shlok">ஊடு கண்டிலென் என்னின்,</p>
<p class="Shlok">பின், உரியது ஒன்று இல்லை;</p>
<p class="Shlok">வீடுவேன், மற்று இவ் விலங்கல்மேல்</p>
<p class="Shlok para-style-override-7">இலங்கையை வீட்டி.’ (1)</p>
<p class="Shlok">என்று, சோலை புக்கு</p>
<p class="Shlok">எய்தினன், இராகவன் தூதன்;</p>
<p class="Shlok">ஒன்றி வானவர் பூ மழை</p>
<p class="Shlok">பொழிந்தனர் உவந்தார்;</p>
<p class="Shlok">அன்று, அவ் வாள் அரக்கன்</p>
<p class="Shlok">சிறை அவ் வழி வைத்த</p>
<p class="Shlok">துன்று அல் ஓதிதன் நிலை</p>
<p class="Shlok para-style-override-2">இனிச் சொல்லுவான் துணிந்தாம். (2)</p>
<p class="Sub-Title">அரக்கியரிடையே கற்பின் கனலி</p>
<p class="Shlok">வன் மருங்குல் வாள் அரக்கியர்</p>
<p class="Shlok">நெருக்க, அங்கு இருந்தாள்;</p>
<p class="Shlok">கல் மருங்கு, எழுந்து என்றும்</p>
<p class="Shlok">ஓர் துளி வரக் காணா</p>
<p class="Shlok">நல் மருந்துபோல், நலன்</p>
<p class="Shlok">அற உணங்கிய நங்கை,</p>
<p class="Shlok">மென் மருங்குல்போல், வேறு</p>
<p class="Shlok para-style-override-7">உள அங்கமும் மெலிந்தாள். (3)</p>
<p class="Shlok">துயில் எனக் கண்கள் இமைத்தலும்</p>
<p class="Shlok">முகிழ்த்தலும் துறந்தாள்;</p>
<p class="Shlok">வெயிலிடைத் தந்த விளக்கு</p>
<p class="Shlok">என ஒளி இலா மெய்யாள்;</p>
<p class="Shlok">மயில் இயல், குயில் மழலையாள்,</p>
<p class="Shlok">மான் இளம் பேடை</p>
<p class="Shlok">அயில் எயிற்று வெம் புலிக்</p>
<p class="Shlok para-style-override-7">குழாத்து அகப்பட்டதன்னாள். (4)</p>
<p class="Shlok">விழுதல், விம்முதல், மெய்</p>
<p class="Shlok">உற வெதும்புதல், வெருவல்,</p>
<p class="Shlok">எழுதல், ஏங்குதல், இரங்குதல்,</p>
<p class="Shlok">இராமனை எண்ணித்</p>
<p class="Shlok">தொழுதல், சோருதல், துளங்குதல்,</p>
<p class="Shlok">துயர் உழந்து உயிர்த்தல்,</p>
<p class="Shlok">அழுதல், அன்றி, மற்று அயல்</p>
<p class="Shlok para-style-override-7">ஒன்றும் செய்குவது அறியாள். (5)</p>
<p class="Shlok">தழைத்த பொன் முலைத் தடம்</p>
<p class="Shlok">கடந்து, அருவி போய்த் தாழப்</p>
<p class="Shlok">புழைத்த போல, நீர் நிரந்தரம்</p>
<p class="Shlok">பொழிகின்ற பொலிவால்,</p>
<p class="Shlok">இழைக்கும் நுண்ணிய மருங்குலாள்,</p>
<p class="Shlok">இணை நெடுங் கண்கள்,</p>
<p class="Shlok">‘மழைக்கண்’ என்பது காரணக்</p>
<p class="Shlok para-style-override-7">குறி என வகுத்தாள். (6)</p>
<p class="Shlok">அரிய மஞ்சினோடு அஞ்சனம்</p>
<p class="Shlok">முதல் இவை அதிகம்</p>
<p class="Shlok">கரிய காண்டலும், கண்ணின்நீர்</p>
<p class="Shlok">கடல் புகக் கலுழ்வாள்;</p>
<p class="Shlok">உரிய காதலின் ஒருவரோடு</p>
<p class="Shlok">ஒருவரை உலகில்</p>
<p class="Shlok">பிரிவு எனும் துயர் உருவு</p>
<p class="Shlok para-style-override-7">கொண்டாலன்ன பிணியாள். (7)</p>
<p class="Shlok">துப்பினால் செய்த கையொடு</p>
<p class="Shlok">கால் பெற்ற துளி மஞ்சு</p>
<p class="Shlok">ஒப்பினான்தனை நினைதொறும்,</p>
<p class="Shlok">நெடுங் கண்கள் உகுத்த</p>
<p class="Shlok">அப்பினால் நனைந்து, அருந் துயர்</p>
<p class="Shlok">உயிர்ப்புடை யாக்கை</p>
<p class="Shlok">வெப்பினால் புலர்ந்து, ஒரு நிலை</p>
<p class="Shlok para-style-override-7">உறாத மென்துகிலாள். (8)</p>
<p class="Shlok">‘அரிது—போகவோ, விதி வலி</p>
<p class="Shlok">கடத்தல்’ என்று அஞ்சி,</p>
<p class="Shlok">‘பரிதிவானவன் குலத்தையும்,</p>
<p class="Shlok">பழியையும், பாரா,</p>
<p class="Shlok">சுருதி நாயகன், வரும் வரும்’</p>
<p class="Shlok">என்பது ஓர் துணிவால்</p>
<p class="Shlok">கருதி, மாதிரம் அனைத்தையும்</p>
<p class="Shlok para-style-override-7">அளக்கின்ற கண்ணாள். (9)</p>
<p class="Shlok">கமையினாள் திரு முகத்து</p>
<p class="Shlok">அயல் கதுப்பு உறக் கவ்வி,</p>
<p class="Shlok">சுமையுடைக் கற்றை,</p>
<p class="Shlok">நிலத்திடைக் கிடந்த, தூ மதியை</p>
<p class="Shlok">அமைய வாயில் பெய்து,</p>
<p class="Shlok">உமிழ்கின்ற அயில் எயிற்று அரவின்,</p>
<p class="Shlok">குமையுறத் திரண்டு, ஒரு</p>
<p class="Shlok para-style-override-7">சடை ஆகிய குழலாள். (10)</p>
<p class="Shlok">ஆவி அம் துகில் புனைவது</p>
<p class="Shlok">ஒன்று அன்றி வேறு அறியாள்;</p>
<p class="Shlok">தூவி அன்னம் மென் புனலிடைத்</p>
<p class="Shlok">தோய்கிலா மெய்யாள்;</p>
<p class="Shlok">தேவுதெண் கடல் அமிழ்து</p>
<p class="Shlok">கொண்டு அனங்கவேள் செய்த</p>
<p class="Shlok">ஓவியம் புகையுண்டதே</p>
<p class="Shlok para-style-override-7">ஒக்கின்ற உருவாள். (11)</p>
<p class="Shlok">‘கண்டிலன்கொலாம் இளவலும்?</p>
<p class="Shlok">கனை கடல் நடுவண்</p>
<p class="Shlok">உண்டு இலங்கை என்று உணர்ந்திலர்?</p>
<p class="Shlok">உலகு எலாம் ஒறுப்பான்</p>
<p class="Shlok">கொண்டு இறந்தமை அறிந்திலராம்?’</p>
<p class="Shlok">எனக் குழையா</p>
<p class="Shlok">புண் திறந்ததில் எரி நுழைந்தால்</p>
<p class="Shlok para-style-override-7">எனப் புகைவாள். (12)</p>
<p class="Shlok">‘மாண்டு போயினன் எருவைகட்கு</p>
<p class="Shlok">அரசன் மன்; மற்றோர்,</p>
<p class="Shlok">யாண்டை என் நிலை</p>
<p class="Shlok">அறிவுறுப்பார்கள்? இப் பிறப்பில்</p>
<p class="Shlok">காண்டலோ அரிது’ என்று,</p>
<p class="Shlok">என்று, விம்முறும்; கலங்கும்;</p>
<p class="Shlok">மீண்டு மீண்டு புக்கு எரி</p>
<p class="Shlok para-style-override-7">நுழைந்தாலென, மெலிவாள். (13)</p>
<p class="Shlok">“என்னை, நாயகன், இளவலை,</p>
<p class="Shlok">எண்ணலா வினையேன்</p>
<p class="Shlok">சொன்ன வார்த்தை கேட்டு,</p>
<p class="Shlok">‘அறிவு இலள்’ எனத் துறந்தானோ?</p>
<p class="Shlok">முன்னை ஊழ்வினை முடிந்ததோ?”</p>
<p class="Shlok">என்று, என்று, முறையால்</p>
<p class="Shlok">பன்னி, வாய் புலர்ந்து, உணர்வு</p>
<p class="Shlok para-style-override-7">தேய்ந்து, ஆர் உயிர் பதைப்பாள். (14)</p>
<p class="Shlok">‘அருந்தும் மெல் அடகு ஆர் இட</p>
<p class="Shlok">அருந்தும்?’ என்று அழுங்கும்;</p>
<p class="Shlok">‘விருந்து கண்டபோது என்</p>
<p class="Shlok">உறுமோ?’ என்று விம்மும்;</p>
<p class="Shlok">‘மருந்தும் உண்டுகொல் யான்</p>
<p class="Shlok">கொண்ட நோய்க்கு?’ என்று மயங்கும்—</p>
<p class="Shlok">இருந்த மா நிலம் செல் அரித்து</p>
<p class="Shlok para-style-override-7">எழவும் ஆண்டு எழாதாள். (15)</p>
<p class="Shlok">“வன்கண் வஞ்சனை அரக்கர்,</p>
<p class="Shlok">இத்துணைப் பகல் வையார்;</p>
<p class="Shlok">தின்பர்; என் இனிச் செயத்தக்கது?”</p>
<p class="Shlok">என்று, தீர்ந்தானோ?</p>
<p class="Shlok">தன் குலப் பொறை தன்</p>
<p class="Shlok">பொறை எனத் தணிந்தானோ?</p>
<p class="Shlok">என்கொல் எண்ணுவேன்?’ என்னும்—</p>
<p class="Shlok para-style-override-7">ங்கு, இராப் பகல் இல்லாள். (16)</p>
<p class="Shlok">‘பெற்ற தாயரும், தம்பியும்,</p>
<p class="Shlok">பெயர்த்தும் வந்து எய்தி,</p>
<p class="Shlok">கொற்ற மா நகர்க் கொண்டு</p>
<p class="Shlok">இறந்தார்களோ? குறித்துச்</p>
<p class="Shlok">சொற்ற ஆண்டு எலாம் உறைந்தன்றி,</p>
<p class="Shlok">அந் நகர் துன்னான்,</p>
<p class="Shlok">உற்றது உண்டு’ எனா, படர்</p>
<p class="Shlok para-style-override-7">உழந்து, உறாதன உறுவாள். (17)</p>
<p class="Shlok">‘முரன் எனத் தகும் மொய்ம்பினோர்</p>
<p class="Shlok">முன் பொருதவர்போல்,</p>
<p class="Shlok">வரனும், மாயமும், வஞ்சமும்,</p>
<p class="Shlok">வரம்பு இல் வல்லோர்</p>
<p class="Shlok">பொர நிகழ்ந்தது ஓர் பூசல்</p>
<p class="Shlok">உண்டாம்’ எனப் பொருமா,</p>
<p class="Shlok">கரன் எதிர்ந்தது கண்டனள்</p>
<p class="Shlok para-style-override-2">ஆம் எனக் கவல்வாள். (18)</p>
<p class="Sub-Title">பிராட்டியின் கடந்தகால சிந்தனைகள்</p>
<p class="Shlok">‘தெவ் மடங்கிய சேண் நிலம்’—கேகயர்</p>
<p class="Shlok">தம் மடந்தை—‘உம் தம்பியது ஆம்’ என,</p>
<p class="Shlok">மும் மடங்கு பொலிந்த முகத்தினன்</p>
<p class="Shlok para-style-override-7">வெம் மடங்கலை உன்னி, வெதும்புவாள். (19)</p>
<p class="Shlok">‘மெய்த் திருப்பதம் மேவு’ என்ற போதினும்,</p>
<p class="Shlok">‘இத் திருத் துறந்து ஏகு’ என்ற போதினும்,</p>
<p class="Shlok">சித்திரத்தின் அலர்ந்த செந்தாமரை</p>
<p class="Shlok para-style-override-7">ஒத்திருக்கும் முகத்தினை உன்னுவாள். (20)</p>
<p class="Shlok">தேங்கு கங்கைத் திருமுடிச் செங்கணான்</p>
<p class="Shlok">வாங்கு கோல வடவரை வார் சிலை,</p>
<p class="Shlok">ஏங்கு மாத்திரத்து, இற்று இரண்டாய் விழ</p>
<p class="Shlok para-style-override-7">வீங்கு தோளை நினைந்து மெலிந்துளாள். (21)</p>
<p class="Shlok">இன்னல் அம்பர வேந்தற்கு இயற்றிய</p>
<p class="Shlok">பல் நலம் பதினாலாயிரம் படை,</p>
<p class="Shlok">கன்னல் மூன்றில், களப் பட, கால் வளை</p>
<p class="Shlok para-style-override-7">வில் நலம் புகழ்ந்து, ஏங்கி வெதும்புவாள். (22)</p>
<p class="Shlok">ஆழ நீர்க் கங்கை அம்பி கடாவிய</p>
<p class="Shlok">ஏழை வேடனுக்கு, ‘எம்பி நின் தம்பி; நீ</p>
<p class="Shlok">தோழன்; மங்கை கொழுந்தி’ எனச் சொன்ன</p>
<p class="Shlok para-style-override-7">வாழி நண்பினை உன்னி, மயங்குவாள். (23)</p>
<p class="Shlok">மெய்த்த தாதை விரும்பினன் நீட்டிய</p>
<p class="Shlok">கைத்தலங்களை, கைகளின் நீக்கி, வேறு</p>
<p class="Shlok">உய்த்த போது, தருப்பையில் ஒண் பதம்</p>
<p class="Shlok para-style-override-7">வைத்த வேதிகைச் செய்தி மனக் கொள்வாள். (24)</p>
<p class="Shlok">உரம் கொள் தே மலர்ச் சென்னி, உரிமை சால்</p>
<p class="Shlok">வரம் கொள் பொன் முடி, தம்பி வனைந்திலன்,</p>
<p class="Shlok">திரங்கு செஞ் சடை கட்டிய செய்வினைக்கு</p>
<p class="Shlok para-style-override-7">இரங்கி ஏங்கியது எண்ணி, இரங்குவாள். (25)</p>
<p class="Shlok">பரித்த செல்வம் ஒழியப் படரும் நாள்,</p>
<p class="Shlok">அருத்தி வேதியற்கு ஆன் குலம் ஈந்து, அவன்</p>
<p class="Shlok">கருத்தின் ஆசைக் கரை இன்மை கண்டு, இறை</p>
<p class="Shlok para-style-override-7">சிரித்த செய்கை நினைந்து, அழும் செய்கையாள். (26)</p>
<p class="Shlok">மழுவின் வாளினன், மன்னரை மூ—எழு</p>
<p class="Shlok">பொழுதில் நூறி, புலவு உறு புண்ணின் நீர்</p>
<p class="Shlok">முழுகினான் தவ மொய்ம்பொடு மூரி வில்</p>
<p class="Shlok para-style-override-7">தழுவும் மேன்மை நினைந்து, உயிர் சாம்புவாள். (27)</p>
<p class="Shlok">ஏக வாளி அவ் இந்திரன் காதல் மேல்</p>
<p class="Shlok">போக ஏவி, அது கண் பொடித்த நாள்,</p>
<p class="Shlok">காகம் முற்றும் ஓர் கண் இல ஆகிய</p>
<p class="Shlok para-style-override-7">வேக வென்றியைத் தன் தலைமேல் கொள்வாள். (28)</p>
<p class="Shlok">வெவ் விராதனை மேவு அருந் தீவினை</p>
<p class="Shlok">வவ்வி, மாற்ற அருஞ் சாபமும் மாற்றிய</p>
<p class="Shlok">அவ் இராமனை உன்னி, தன் ஆர் உயிர்</p>
<p class="Shlok para-style-override-7">செவ்விராது, உணர்வு ஓய்ந்து, உடல் தேம்புவாள்— (29)</p>
<p class="Shlok">இருந்தனள்; திரிசடை என்னும் இன் சொலின்</p>
<p class="Shlok">திருந்தினாள் ஒழிய, மற்று இருந்த தீவினை</p>
<p class="Shlok">அருந் திறல் அரக்கியர், அல்லும் நள் உறப்</p>
<p class="Shlok para-style-override-2">பொருந்தலும், துயில் நறைக் களி பொருந்தினார். (30)</p>
<p class="Sub-Title">சீதை—திரிசடை உரையாடல்</p>
<p class="Shlok">ஆயிடை, திரிசடை என்னும், அன்பினால்</p>
<p class="Shlok">தாயினும் இனியவள்தன்னை நோக்கினாள்,</p>
<p class="Shlok">‘தூய நீ கேட்டி, என் துணைவி ஆம்’ எனா,</p>
<p class="Shlok para-style-override-7">மேயது ஓர் கட்டுரை விளம்பல் மேயினாள்; (31)</p>
<p class="Shlok">‘நலம் துடிக்கின்றதோ? நான் செய் தீவினைச்</p>
<p class="Shlok">சலம் துடித்து, இன்னமும் தருவது உண்மையோ?—</p>
<p class="Shlok">பொலந் துடி மருங்குலாய்! — புருவம், கண், முதல்</p>
<p class="Shlok para-style-override-7">வலம் துடிக்கின்றில; வருவது ஓர்கிலேன். (32)</p>
<p class="Shlok">முனியொடு மிதிலையில் முதல்வன் முந்து நாள்,</p>
<p class="Shlok">துனி அறு புருவமும், தோளும், நாட்டமும்,</p>
<p class="Shlok">இனியன துடித்தன; ஈண்டும், ஆண்டு என்</p>
<p class="Shlok para-style-override-7">நனி துடிக்கின்றன; ஆய்ந்து நல்குவாய். (33)</p>
<p class="Shlok">மறந்தனென்; இதுவும் ஓர் மாற்றம் கேட்டியால்;</p>
<p class="Shlok">அறம் தரு சிந்தை என் ஆவி நாயகன்,</p>
<p class="Shlok">பிறந்த பார் முழுவதும் தம்பியே பெறத்</p>
<p class="Shlok para-style-override-7">துறந்து, கான் புகுந்த நாள், வலம் துடித்ததே. (34)</p>
<p class="Shlok">‘நஞ்சு அனையான், வனத்து இழைக்க நண்ணிய</p>
<p class="Shlok">வஞ்சனை நாள், வலம் துடித்த; வாய்மையால்</p>
<p class="Shlok">எஞ்சல; ஈண்டு தாம் இடம் துடிக்குமால்;</p>
<p class="Shlok para-style-override-2">“அஞ்சல்” என்று இரங்குவாய்! அடுப்பது யாது?’ என்றாள். (35)</p>
<p class="Sub-Title">திரிசடை நல்வாக்குக் கூறுதல்</p>
<p class="Shlok">என்றலும், திரிசடை, ‘இயைந்த சோபனம்!</p>
<p class="Shlok">நன்று இது! நன்று!’ எனா, நயந்த சிந்தையாள்</p>
<p class="Shlok">‘உன் துணைக் கணவனை உறுதல் உண்மையால்,</p>
<p class="Shlok para-style-override-7">அன்றியும், கேட்டி’ என்று, அறைதல் மேயினாள்: (36)</p>
<p class="Shlok">உன் நிறம் பசப்பு அற, உயிர் உயிர்ப்புற,</p>
<p class="Shlok">இன் நிறத் தேன் இசை, இனிய நண்பினால்,—</p>
<p class="Shlok">மின் நிற மருங்குலாய்! — செவியில், மெல்லென,</p>
<p class="Shlok para-style-override-7">பொன் நிறத் தும்பி வந்து, ஊதிப் போயதால். (37)</p>
<p class="Shlok">‘ஆயது தேரின், உன் ஆவி நாயகன்</p>
<p class="Shlok">ஏயது தூது வந்து எதிரும் என்னுமால்;</p>
<p class="Shlok">தீயது தீயவர்க்கு எய்தல் திண்ணம்; என்</p>
<p class="Shlok para-style-override-2">வாயது கேள்’ என, மறித்தும் கூறுவாள்: (38)</p>
<p class="Sub-Title">திரிசடை தான் கண்ட கனவினை இயம்பல்</p>
<p class="Shlok">துயில் இலை ஆதலின், கனவு தோன்றல;</p>
<p class="Shlok">அயில்விழி அனைய கண் அமைந்து நோக்கினேன்;</p>
<p class="Shlok">பயில்வன பழுது இல, பழுதின் நாடு என;</p>
<p class="Shlok para-style-override-7">வெயிலினும் மெய்யன விளம்பக் கேட்டியால்: (39)</p>
<p class="Shlok">‘எண்ணெய் பொன் முடிதொறும் இழுகி, ஈறு இலாத்</p>
<p class="Shlok">திண் நெடுங் கழுதை பேய் பூண்ட தேரின்மேல்,</p>
<p class="Shlok">அண்ணல் அவ் இராவணன், அரத்த ஆடையன்,</p>
<p class="Shlok para-style-override-7">நண்ணினன், தென்புலம் — நவை இல் கற்பினாய்!’ (40)</p>
<p class="Shlok">‘மக்களும், சுற்றமும், மற்றுளோர்களும்,</p>
<p class="Shlok">புக்கனர் அப் புலம்; போந்தது இல்லையால்;</p>
<p class="Shlok">சிக்கு அற நோக்கினென்; தீய, இன்னமும்</p>
<p class="Shlok para-style-override-7">மிக்கன, கேட்க’ என, விளம்பல் மேயினாள்: (41)</p>
<p class="Shlok">ஆண் தகை இராவணன் வளர்க்கும் அவ் அனல்</p>
<p class="Shlok">ஈண்டில: பிறந்தவால், இனம் கொள் செஞ் சிதல்;</p>
<p class="Shlok">தூண்ட அரு மணி விளக்கு அழலும் தொல் மனை</p>
<p class="Shlok para-style-override-7">கீண்டதால், வான ஏறு எறிய, கீழை நாள். (42)</p>
<p class="Shlok">பிடி மதம் பிறந்தன; பிறங்கு பேரியும்,</p>
<p class="Shlok">இடி என முழங்குமால், இரட்டல் இன்றியே;</p>
<p class="Shlok">தடியுடை முகிற்குலம் இன்றி, தா இல் வான்</p>
<p class="Shlok para-style-override-7">வெடிபட அதிருமால், உதிரும், மீன் எலாம். (43)</p>
<p class="Shlok">வில்—பகல் இன்றியே, இரவு விண்டு அற,</p>
<p class="Shlok">எல் பகல் எறித்துளது என்னத் தோன்றுமால்:</p>
<p class="Shlok">மல் பக மலர்ந்த தோள் மைந்தர் சூடிய</p>
<p class="Shlok para-style-override-7">கற்பக மாலையும் புலவு காலுமால். (44)</p>
<p class="Shlok">திரியுமால், இலங்கையும் மதிலும்; திக்கு எலாம்</p>
<p class="Shlok">எரியுமால், கந்தர்ப்ப நகரம் எங்கணும்</p>
<p class="Shlok">தெரியுமால்; மங்கல கலசம் சிந்தின</p>
<p class="Shlok para-style-override-7">விரியுமால்; விளக்கினை விழுங்குமால் இருள். (45)</p>
<p class="Shlok">தோரணம் முறியுமால், துளங்கி; சூழி மால்</p>
<p class="Shlok">வாரணம் முறியுமால், வலத்த வாள் மருப்பு;</p>
<p class="Shlok">ஆரண மந்திரத்து அறிஞர் நாட்டிய</p>
<p class="Shlok para-style-override-7">பூரண குடத்து நீர் நறவின் பொங்குமால். (46)</p>
<p class="Shlok">விண் தொடர் மதியினைப் பிளந்து, மீன் எழும்;</p>
<p class="Shlok">புண் தொடர் குருதியின் பொழியுமால் மழை;</p>
<p class="Shlok">தண்டொடு, திகிரி, வாள், தனு என்று இன்னன,</p>
<p class="Shlok para-style-override-7">மண்டு அமர் புரியுமால், ஆழி மாறு உற. (47)</p>
<p class="Shlok">மங்கையர் மங்கலத் தாலி, மற்றையோர்</p>
<p class="Shlok">அங்கையின் வாங்குநர் எவரும் இன்றியே,</p>
<p class="Shlok">கொங்கையின் வீழ்ந்தன; குறித்த ஆற்றினால்,</p>
<p class="Shlok para-style-override-7">இங்கு, இதின் அற்புதம், இன்னும் கேட்டியால்: (48)</p>
<p class="Shlok">‘மன்னவன் தேவி, அம் மயன் மடந்தைதன்</p>
<p class="Shlok">பின் அவிழ் ஓதியும், பிறங்கி வீழ்ந்தன;</p>
<p class="Shlok">துன் அருஞ் சுடர் சுடச் சுறுக்கொண்டு ஏறிற்றால்;</p>
<p class="Shlok para-style-override-7">இன்னல் உண்டு எனும் இதற்கு ஏது என்பதே.’ (49)</p>
<p class="Shlok">என்றனள் இயம்பி, வேறு இன்னும் கேட்டியால்,</p>
<p class="Shlok">இன்று, இவண், இப்பொழுது, இயைந்தது ஓர் கனா;</p>
<p class="Shlok">வன் துணைக் கோள்அரி இரண்டு மாறு இலாக்</p>
<p class="Shlok para-style-override-7">குன்றிடை உழுவைஅம் குழுக் கொண்டு ஈண்டியே, (50)</p>
<p class="Shlok">வரம்பு இலா மத கரி உறையும் அவ் வனம்</p>
<p class="Shlok">நிரம்புற வளைந்தன; நெருக்கி நேர்ந்தன;</p>
<p class="Shlok">வரம்பு அறு பிணம்படக் கொன்ற; மாறு இலாப்</p>
<p class="Shlok para-style-override-7">புரம் புக இருந்தது ஓர் மயிலும், போயதால். (51)</p>
<p class="Shlok">ஆயிரம் திருவிளக்கு அமைய மாட்டிய</p>
<p class="Shlok">சேயொளி விளக்கம் ஒன்று ஏந்தி, செய்யவள்,</p>
<p class="Shlok">நாயகன் திருமனைநின்று; நண்ணுதல்</p>
<p class="Shlok para-style-override-7">மேயினள், வீடணன் கோயில்;—மென் சொலாய்! (52)</p>
<p class="Shlok">‘பொன் மனை புக்க அப் பொரு இல் போதினில்,</p>
<p class="Shlok">என்னை நீ உணர்த்தினை; முடிந்தது இல்’ என,</p>
<p class="Shlok">‘அன்னையே! அதன் குறை காண்’ என்று, ஆயிழை,</p>
<p class="Shlok para-style-override-2">‘இன்னமும் துயில்க’ என, இரு கை கூப்பினாள். (53)</p>
<p class="Sub-Title">சீதை அமர்ந்த இடம் காணல்</p>
<p class="Shlok">இவ் இடை, அண்ணல் அவ் இராமன் ஏவிய</p>
<p class="Shlok">வெவ் விடை அனைய போர் வீரத் தூதனும்,</p>
<p class="Shlok">அவ் இடை எய்தினன், அரிதின் நோக்குவான்,</p>
<p class="Shlok para-style-override-2">நொவ் இடை மடந்தைதன் இருக்கை நோக்கினான். (54)</p>
<p class="Sub-Title">அரக்கியர் கண்விழித்து அலமறுதல்</p>
<p class="Shlok">அவ் வயின் அரக்கியர் அறிவுற்று, ‘அம்மவோ!</p>
<p class="Shlok">செவ்வை இல் துயில் நமைச் செகுத்தது ஈது!’ எனா,</p>
<p class="Shlok">எவ் வயின் மருங்கினும் எழுந்து வீங்கினார்—</p>
<p class="Shlok para-style-override-7">வெவ் அயில், மழு, எழு, சூல வெங் கையார். (55)</p>
<p class="Shlok">வயிற்றிடை வாயினர்; வளைந்த நெற்றியில்</p>
<p class="Shlok">குயிற்றிய விழியினர்; கொடிய நோக்கினர்;</p>
<p class="Shlok">எயிற்றினுக்கு இடை இடை, யானை, யாளி, பேய்</p>
<p class="Shlok para-style-override-7">துயில் கொள் வெம் பிலன் என, தொட்ட வாயினர். (56)</p>
<p class="Shlok">ஒருபது கையினர், ஒற்றைச் சென்னியர்;</p>
<p class="Shlok">இருபது தலையினர், இரண்டு கையினர்;</p>
<p class="Shlok">வெருவரு தோற்றத்தர்; விகட வேடத்தர்;</p>
<p class="Shlok para-style-override-7">பருவரை என, முலை பலவும் நாற்றினர். (57)</p>
<p class="Shlok">சூலம், வாள், சக்கரம், தோட்டி, தோமரம்,</p>
<p class="Shlok">கால வேல், கப்பணம், கற்ற கையினர்;</p>
<p class="Shlok">ஆலமே உருவு கொண்டனைய மேனியர்;</p>
<p class="Shlok para-style-override-7">பாலமே தரித்தவன் வெருவும் பான்மையர். (58)</p>
<p class="Shlok">கரி, பரி, வேங்கை, மாக் கரடி, யாளி, பேய்,</p>
<p class="Shlok">அரி, நரி, நாய் என அணி முகத்தினர்;</p>
<p class="Shlok">வெரிந் உறு முகத்தினர்; விழிகள் மூன்றினர்;</p>
<p class="Shlok para-style-override-7">புரிதரு கொடுமையர்; புகையும் வாயினர். (59)</p>
<p class="Shlok">எண்ணினுக்கு அளவிடல் அரிய ஈட்டினர்,</p>
<p class="Shlok">கண்ணினுக்கு அளவிடல் அரிய காட்சியர்,</p>
<p class="Shlok">பெண் எனப் பெயர் கொடு திரியும் பெற்றியர்,</p>
<p class="Shlok para-style-override-2">துண்ணெனத் துயில் உணர்ந்து, எழுந்து சுற்றினார். (60)</p>
<p class="Sub-Title">பிராட்டியின் நிலையை அனுமன் காணுதல்</p>
<p class="Shlok">ஆயிடை, உரை அவிந்து, அழகன் தேவியும்,</p>
<p class="Shlok">தீ அனையவர் முகம் நோக்கித் தேம்பினாள்;</p>
<p class="Shlok">நாயகன் தூதனும், விரைவில் நண்ணினான்,</p>
<p class="Shlok para-style-override-7">ஓய்விலன், உயர் மரப் பணையின் உம்பரான். (61)</p>
<p class="Shlok">‘அரக்கியர், அயில் முதல் ஏந்தும் அங்கையர்,</p>
<p class="Shlok">நெருக்கிய குழுவினர், துயிலும் நீங்கினர்,</p>
<p class="Shlok">இருக்குநர்; மற்று இதற்கு ஏது என்?’ எனா,</p>
<p class="Shlok para-style-override-2">பொருக்கென அவரிடைப் பொருந்த நோக்கினான். (62)</p>
<p class="Sub-Title">மரத்தின் மேலிருந்து அனுமன் சீதையைக் காணல்</p>
<p class="Shlok">விரி மழைக் குலம் கிழித்து ஒளிரும் மின் என,</p>
<p class="Shlok">கரு நிறத்து அரக்கியர் குழுவில், கண்டனன்—</p>
<p class="Shlok">குரு நிறத்து ஒரு தனிக் கொண்டல் ஊழியான்</p>
<p class="Shlok para-style-override-7">இரு நிறத்து உற்றவேற்கு இயைந்த காந்தத்தை. (63)</p>
<p class="Shlok">கடக்க அரும் அரக்கியர் காவல் சுற்று உளாள்!</p>
<p class="Shlok">மடக் கொடி சீதையாம் மாதரேகொலாம்?</p>
<p class="Shlok">கடல் துணை நெடிய தன் கண்ணின் நீர்ப் பெருந்</p>
<p class="Shlok para-style-override-2">தடத்திடை இருந்தது ஓர் அன்னத் தன்மையாள். (64)</p>
<p class="Sub-Title">‘இவளே சீதை’ எனத் தெளிதல்</p>
<p class="Shlok">எள் அரும் உருவின் அவ் இலக்கணங்களும்,</p>
<p class="Shlok">வள்ளல் தன் உரையொடு மாறு கொண்டில,</p>
<p class="Shlok">கள்ள வாள் அரக்கன் அக் கமலக் கண்ணனார்</p>
<p class="Shlok para-style-override-7">உள் உறை உயிரினை ஒளித்து வைத்தவா! (65)</p>
<p class="Shlok">மூவகை உலகையும் முறையின் நீக்கிய</p>
<p class="Shlok">பாவி தன் உயிர் கொள்வான் இழைத்த பண்பு இதால்;</p>
<p class="Shlok">ஆவதே; அரவணைத் துயிலின் நீங்கிய</p>
<p class="Shlok para-style-override-2">தேவனே அவன்; இவள் கமலச்செல்வியே. (66)</p>
<p class="Sub-Title">மகிழ்ந்தான், அனுமன்!</p>
<p class="Shlok">‘வீடினதுஅன்று அறன்; யானும் வீகலேன்;</p>
<p class="Shlok">தேடினென் கண்டனென்; தேவியே!’ எனா,—</p>
<p class="Shlok">ஆடினன்; பாடினன்; ஆண்டும் ஈண்டும் பாய்ந்து,</p>
<p class="Shlok para-style-override-2">ஓடினன்; உலாவினன்;—உவகைத் தேன் உண்டான். (67)</p>
<p class="Sub-Title">தூய்மையின் நல்உரு, சீதை</p>
<p class="Shlok">மாசுண்ட மணி அனாள், வயங்கு வெங் கதிர்த்</p>
<p class="Shlok">தேசுண்ட திங்களும் என்னத் தேய்ந்துளாள்;</p>
<p class="Shlok">காசுண்ட கூந்தலாள் கற்பும், காதலும்</p>
<p class="Shlok para-style-override-7">ஏசுண்டது இல்லையால்; அறத்துக்கு ஈறு உண்டோ? (68)</p>
<p class="Shlok">புனை கழல் இராகவன் பொன் புயத்தையோ?</p>
<p class="Shlok">வனிதையர் திலகத்தின் மனத்தின் மாண்பையோ?</p>
<p class="Shlok">வனை கழல் அரசரின் வண்மை மிக்கிடும்</p>
<p class="Shlok para-style-override-7">சனகர்தம் குலத்தையோ? யாதைச் சாற்றுகேன்? (69)</p>
<p class="Shlok">தேவரும் பிழைத்திலர்; தெய்வ வேதியர்</p>
<p class="Shlok">ஏவரும் பிழைத்திலர்; அறமும் ஈறு இன்றால்;</p>
<p class="Shlok">யாவது இங்கு இனிச் செயல் அரியது, எம்பிராற்கு?</p>
<p class="Shlok para-style-override-7">ஆவ! என் அடிமையும் பிழைப்பு இன்றாம்அரோ. (70)</p>
<p class="Shlok">“கேழ் இலாள் நிறை இறை கீண்டதாம்எனின்,</p>
<p class="Shlok">ஆழியான் முனிவு எனும் ஆழி மீக்கொள,</p>
<p class="Shlok">ஊழியின் இறுதி வந்துறும்” என்று உன்னினேன்;</p>
<p class="Shlok para-style-override-7">வாழிய உலகு, இனி வரம்பு இல் நாள் எலாம்! (71)</p>
<p class="Shlok">வெங் கனல் முழுகியும், புலன்கள் வீக்கியும்,</p>
<p class="Shlok">நுங்குவ, அருந்துவ, நீக்கி நோற்பவர்</p>
<p class="Shlok">எங்கு உளர்?—குலத்தில் வந்து, இல்லின் மாண்புடை</p>
<p class="Shlok para-style-override-7">நங்கையர் மனத் தவம் நிவிலற்பாலதோ? (72)</p>
<p class="Shlok">பேண நோற்றது மனைப் பிறவி, பெண்மைபோல்</p>
<p class="Shlok">நாணம் நோற்று உயர்ந்தது, நங்கை தோன்றலால்;</p>
<p class="Shlok">மாண நோற்று, ஈண்டு இவள் இருந்தவாறு எலாம்</p>
<p class="Shlok para-style-override-7">காண நோற்றிலன், அவன் கமலக் கண்களால்! (73)</p>
<p class="Shlok">முனிபவர் அரக்கியர், முறையின் நீங்கினார்;</p>
<p class="Shlok">இனியவள்தான் அலாது, யாரும் இல்லையால்;</p>
<p class="Shlok">தனிமையும், பெண்மையும், தவமும், இன்னதே!—</p>
<p class="Shlok para-style-override-7">வனிதையர்க்கு ஆக, நல் அறத்தின் மாண்பு எலாம்! (74)</p>
<p class="Shlok">தருமமே காத்ததோ? சனகன் நல் வினைக்</p>
<p class="Shlok">கருமமே காத்ததோ? கற்பின் காவலோ?</p>
<p class="Shlok">அருமையே! அருமையே! யார் இது ஆற்றுவார்?</p>
<p class="Shlok para-style-override-7">ஒருமையே, எம்மனோர்க்கு, உரைக்கற்பாலதோ? (75)</p>
<p class="Shlok">‘செல்வமோ அது? அவர் தீமையோ இது?</p>
<p class="Shlok">அல்லினும் பகலினும் அமரர் ஆட் செய்வார்,</p>
<p class="Shlok">ஒல்லுமோ ஒருவர்க்கு ஈது? உறுகண் யாது இனி?</p>
<p class="Shlok para-style-override-2">வெல்லுமோ தீவினை, அறத்தை மெய்ம்மையால்?’ (76)</p>
<p class="Sub-Title">இராவணன் வந்தான்</p>
<p class="Shlok">என்று, இவை இனையன எண்ணி, வண்ண வான்</p>
<p class="Shlok">பொன் திணி நெடு மரப் பொதும்பர் புக்கு, அவண்</p>
<p class="Shlok">நின்றனன்; அவ் வழி நிகழ்ந்தது என் எனின்,</p>
<p class="Shlok para-style-override-7">துன்று பூஞ் சோலைவாய் அரக்கன் தோன்றினான். (77)</p>
<p class="Shlok">சிகர வண் குடுமி நெடு வரை எவையும்</p>
<p class="Shlok">ஒரு வழித் திரண்டன சிவண,</p>
<p class="Shlok">மகரிகை வயிர குண்டலம் அலம்பும்</p>
<p class="Shlok">திண் திறல் தோள் புடை வயங்க,</p>
<p class="Shlok">சகர நீர் வேலை தழுவிய கதிரின்,</p>
<p class="Shlok">தலைதொறும் தலைதொறும் தயங்கும்</p>
<p class="Shlok">வகைய பல் மகுடம் இள வெயில் எறிப்ப,</p>
<p class="Shlok para-style-override-7">கங்குலும் பகல்பட, வந்தான். (78)</p>
<p class="Shlok">உருப்பசி உடைவாள் எடுத்தனள் தொடர,</p>
<p class="Shlok">மேனகை வெள்ளடை உதவ,</p>
<p class="Shlok">செருப்பினைத் தாங்கித் திலோத்தமை செல்ல,</p>
<p class="Shlok">அரம்பையர் குழாம் புடை சுற்ற,</p>
<p class="Shlok">கருப்புரச் சாந்தும், கலவையும், மலரும்,</p>
<p class="Shlok">கலந்து உமிழ் பரிமளகந்தம்</p>
<p class="Shlok">மருப்புடைப் பொருப்பு ஏர் மாதிரக் களிற்றின்</p>
<p class="Shlok para-style-override-2">வரிக் கை வாய் மூக்கிடை மடுப்ப; (79)</p>
<p class="Sub-Title">இராவணனின் சீர்மிகு காட்சி</p>
<p class="Shlok">நான நெய் விளக்கு நால்—இரு கோடி;</p>
<p class="Shlok">நங்கையர் அங்கையில் எடுப்ப,</p>
<p class="Shlok">மேல் நிவந்து எழுந்த மணியுடை அணியின்</p>
<p class="Shlok">விரி கதிர் இருள் எலாம் விழுங்க,</p>
<p class="Shlok">கால்முதல் தொடர்ந்த நூபுரம் சிலம்ப,</p>
<p class="Shlok">கிண்கிணி கலையொடும் கலிப்ப,</p>
<p class="Shlok">பால் நிறத்து அன்னக் குழாம் படர்ந்தென்னப்</p>
<p class="Shlok para-style-override-7">பற்பல மங்கையர் படர; (80)</p>
<p class="Shlok">‘அந்தரம் புகுந்தது உண்டு என, முனிவுற்று,</p>
<p class="Shlok">அருந் துயில் நீங்கினான்; ஆண்டைச்</p>
<p class="Shlok">சந்திர வதனத்து அருந்ததி இருந்த</p>
<p class="Shlok">தண் நறுஞ் சோலையின் தனையோ?</p>
<p class="Shlok">வந்தது இங்கு யாதோ? யாரொடும் போமோ?’</p>
<p class="Shlok">என்று, தம் மனம் மறுகுதலால்,</p>
<p class="Shlok">இந்திரன் முதலோர், இமைப்பிலா நாட்டத்து</p>
<p class="Shlok para-style-override-7">எனைவரும், உயிர்ப்பு அவிந்திருப்ப; (81)</p>
<p class="Shlok">நீல் நிறக் குன்றின் நெடிது உறத் தாழ்ந்த</p>
<p class="Shlok">நீத்த வெள் அருவியின் நிமிர்ந்த</p>
<p class="Shlok">பால் நிறப் பட்டின் மாலை உத்தரியம்</p>
<p class="Shlok">பண்புற, பசும்பொன் ஆரத்தின்</p>
<p class="Shlok">மால் நிற மணிகள் இடை உறப் பிறழ்ந்து</p>
<p class="Shlok">வளர் கதிர் இள வெயில் பொருவ,</p>
<p class="Shlok">சூல் நிறக் கொண்மூக் கிழித்து இடை துடிக்கும்</p>
<p class="Shlok para-style-override-7">மின் என, மார்பில் நூல் துளங்க; (82)</p>
<p class="Shlok">தோள்தொறும் தொடர்ந்த, மகரிகை வயிரக்</p>
<p class="Shlok">கிம்புரி வலய மாச் சுடர்கள்</p>
<p class="Shlok">நாள்தொறும் சுடரும் கலி கெழு விசும்பில்,</p>
<p class="Shlok">நாளொடு கோளினை நக்க,</p>
<p class="Shlok">தாள்தொறும் தொடர்ந்த தழங்கு பொற்கழலின்</p>
<p class="Shlok">தகை ஒளி நெடு நிலம் தடவ,</p>
<p class="Shlok">கேள்தொறும் தொடர்ந்த முறுவல் வெண் நிலவின்</p>
<p class="Shlok para-style-override-7">முகமலர் இரவினும் கிளர; (83)</p>
<p class="Shlok">தன் நிறத்தோடு மாறு தந்து இமைக்கும்</p>
<p class="Shlok">நீவி அம் தழைபட உடுத்த</p>
<p class="Shlok">பொன் நிறத் தூசு, கரு வரை மருங்கில்</p>
<p class="Shlok">தழுவிய புது வெயில் பொருவ;</p>
<p class="Shlok">மின் நிறக் கதிரின் சுற்றிய பசும் பொன்</p>
<p class="Shlok">விரல்தலை அவிர் ஒளிக் காசின்</p>
<p class="Shlok">கல் நிறக் கற்றை, நெடு நிழல் பூத்த</p>
<p class="Shlok para-style-override-7">கற்பக முழு வனம் கவின; (84)</p>
<p class="Shlok">சன்னவீரத்த கோவை வெண் தரளம்,</p>
<p class="Shlok">ஊழியன் இறுதியில் தனித்த</p>
<p class="Shlok">பொன் நெடுவரையில் தொத்திய கோளும்,</p>
<p class="Shlok">நாளும் ஒத்து, இடை இடை பொலிய;</p>
<p class="Shlok">மின் ஒளிர் மௌலி உதய மால்வரையின்</p>
<p class="Shlok">மீப்படர் வெங் கதிர்ச் செல்வர்</p>
<p class="Shlok">பன்னிருவரினும், இருவரைத் தவிர்வுற்று,</p>
<p class="Shlok para-style-override-7">உதித்தது ஓர் படி, ஒளி பரப்ப; (85)</p>
<p class="Shlok">பயில் எயிற்று இரட்டைப் பணை மருப்பு ஒடிய,</p>
<p class="Shlok">படியினில் பரிபவம் சுமந்த</p>
<p class="Shlok">மயில் அடித்து ஒழுக்கின் அனைய மா மதத்த</p>
<p class="Shlok">மாதிரக் காவல் மால் யானை,</p>
<p class="Shlok">கயிலையின் திரண்ட முரண் தொடர் தடந் தோள்</p>
<p class="Shlok">கனகனது உயர் வரம் கடந்த</p>
<p class="Shlok">அயில் எயிற்று அரியின் சுவடு தன் கரத்தால்</p>
<p class="Shlok para-style-override-7">அளைந்த மாக் கரியின், நின்று அஞ்ச; (86)</p>
<p class="Shlok">அம் கயல் கருங் கண் இயக்கியர், துயக்கு இல்</p>
<p class="Shlok">அரம்பையர், விஞ்சையர்க்கு அமைந்த</p>
<p class="Shlok">நங்கையர், நாக மடந்தையர், சித்த</p>
<p class="Shlok">நாரியர், அரக்கியர் முதலாம்,</p>
<p class="Shlok">குங்குமக் கொம்மைக் குவி முலை, கனி வாய்,</p>
<p class="Shlok">கோகிலம் துயர்ந்த மென் குதலை,</p>
<p class="Shlok">மங்கையர் ஈட்டம் மால் வரை தழீஇய</p>
<p class="Shlok para-style-override-7">மஞ்ஞை அம் குழு என மயங்க; (87)</p>
<p class="Shlok">தொளை உறு புழை வேய்த் தூங்கு இசைக் கானம்</p>
<p class="Shlok">துயலுறாது ஒரு நிலை தொடர,</p>
<p class="Shlok">இளையவர் மிடறும் இந் நிலை இசைப்ப,</p>
<p class="Shlok">கின்னரர் முறை நிறுத்து எடுத்த</p>
<p class="Shlok">கிளை உறு பாடல், சில்லரிப் பாண்டில்</p>
<p class="Shlok">தழுவிய முழவொடு கெழுமி,</p>
<p class="Shlok">அளை உறும் அரவும் அமுது வாய் உகுப்ப,</p>
<p class="Shlok para-style-override-7">அண்டமும் வையமும், அளப்ப; (88)</p>
<p class="Shlok">அன்ன பூஞ் சதுக்கம், சாமரை, உக்கம்</p>
<p class="Shlok">ஆதியாம் வரிசையின் அமைந்த,</p>
<p class="Shlok">உன்னரும் பொன்னின், மணியினின் புனைந்த</p>
<p class="Shlok">இழைக் குலம், மழைக் கருங் கடைக் கண்,</p>
<p class="Shlok">மின் இடை, செவ் வாய், குவி முலை, பணைத் தோள்</p>
<p class="Shlok">வீங்கு தேர் அல்குலார் தாங்கி,</p>
<p class="Shlok">நல் நிறக் காரின் வரவு கண்டு உவக்கும்</p>
<p class="Shlok para-style-override-7">நாடக மயில் என நடப்ப; (89)</p>
<p class="Shlok">தந்திரி நெறியில் தாக்குறு கருவி</p>
<p class="Shlok">தூக்கினர் எழுவிய சதியின்,</p>
<p class="Shlok">முந்துறு குணிலொடு இயைவுறு குறட்டில்,</p>
<p class="Shlok">சில்லரிப் பாண்டிலில், முறையின்,</p>
<p class="Shlok">மந்தர கீதத்து இசைப் பதம் தொடர,</p>
<p class="Shlok">வகை உறு கட்டளை வழாமல்,</p>
<p class="Shlok">அந்தர வானத்து அரம்பையர், கரும்பின்</p>
<p class="Shlok para-style-override-7">பாடலார், அருகு வந்து ஆட; (90)</p>
<p class="Shlok">அந்தியில், அநங்கன், அழல்படத் துரந்த</p>
<p class="Shlok">அயில் முகப் பகழி வாய் அறுத்த</p>
<p class="Shlok">வெந்துறு புண்ணின் மேல் நுழைந்தென்ன,</p>
<p class="Shlok">வெண் மதிப் பசுங் கதிர் விரவ,</p>
<p class="Shlok">மந்த மாருதம் போய் மலர்தொறும் வாரி</p>
<p class="Shlok">வயங்கு நீர் மம்மரின் வரு தேன்</p>
<p class="Shlok">சிந்து நுண் துளியின் சீகரத் திவலை,</p>
<p class="Shlok para-style-override-7">உருக்கிய செம்பு எனத் தெறிப்ப; (91)</p>
<p class="Shlok">இழை புரை மருங்குல் இறும் இறும் எனவும்,</p>
<p class="Shlok">இறுகலா வன முலை இரட்டை</p>
<p class="Shlok">உழை புகு செப்பின் ஒளிதர மறைத்த</p>
<p class="Shlok">உத்தரியத்தினர் ஒல்கி</p>
<p class="Shlok">குழை புகு கமலம் கோட்டினர் நோக்கும்,</p>
<p class="Shlok">குறு நகைக் குமுத வாய் மகளிர்</p>
<p class="Shlok">மழை புரை ஒண் கண் செங் கடை ஈட்டம்,</p>
<p class="Shlok para-style-override-7">மார்பினும் தோளினும், மலைய; (92)</p>
<p class="Shlok">மாலையும், சாந்தும், கலவையும், பூணும்,</p>
<p class="Shlok">வயங்கு நுண் தூசொடு, காசும்,</p>
<p class="Shlok">சோலையின் தொழுதிக் கற்பகத் தருவும்,</p>
<p class="Shlok">நிதிகளும், கொண்டு பின் தொடர,</p>
<p class="Shlok">பாலின் வெண் பரவைத் திரை கருங் கிரிமேல்</p>
<p class="Shlok">பரந்தெனச் சாமரை பதைப்ப,</p>
<p class="Shlok">வேலைநின்று உயரும் முயல் இல் வெண் மதியின்,</p>
<p class="Shlok para-style-override-7">வெண்குடை மீதுற விளங்க; (93)</p>
<p class="Shlok">ஆர்கலி அகழி, அரு வரை, இலங்கை,</p>
<p class="Shlok">அடி பெயர்த்து இடுதொறும் அழுந்த,</p>
<p class="Shlok">நேர்தரும் பரவைப் பிறழ் திரை, தவழ்ந்து</p>
<p class="Shlok">நெடுந் தடந் திசைதொறும் நிமிர,</p>
<p class="Shlok">சார்தரும் கடுவின் எயிறுடைப் பகு வாய்</p>
<p class="Shlok">அனந்தனும் தலை தடுமாற,</p>
<p class="Shlok">மூரி நீர் ஆடை இரு நில மடந்தை,</p>
<p class="Shlok para-style-override-7">முதுகு உளுக்குற்றனள் முரல; (94)</p>
<p class="Shlok">கேடகத்தோடு, மழு, எழு, சூலம்,</p>
<p class="Shlok">அங்குசம், கப்பணம், கிடுகோடு,</p>
<p class="Shlok">ஆடகச் சுடர் வாள், அயில், சிலை, குலிசம்</p>
<p class="Shlok">முதலிய ஆயுதம் அனைத்தும்,</p>
<p class="Shlok">தாடகைக்கு இரட்டி எறுழ் வலி தழைத்த</p>
<p class="Shlok">தகைமையர், தட வரை பொறுக்கும்</p>
<p class="Shlok">சூடகத் தடக் கை, கடு சினத்து, அடு போர்,</p>
<p class="Shlok para-style-override-7">அரக்கியர் தலைதொறும், சுமப்ப; (95)</p>
<p class="Shlok">விரி தளிர் முகை, பூ, கொம்பு, அடை, முதல், வேர்</p>
<p class="Shlok">இவை எலாம், மணி, பொனால், விரிந்த</p>
<p class="Shlok">தரு உயர் சோலை திசைதொறும் கரியத்</p>
<p class="Shlok">தழல் உமிழ் உயிர்ப்பு முன் தவழ,</p>
<p class="Shlok">திருமகள் இருந்த திசை அறிந்திருந்தும்,</p>
<p class="Shlok">திகைப்புறு சிந்தையான், கெடுத்தது</p>
<p class="Shlok">ஒரு மணி நேடும் பல் தலை அரவின்,</p>
<p class="Shlok para-style-override-7">உழைதொறும், உழைதொறும், உலாவி; (96)</p>
<p class="Shlok">இனையது ஓர் தன்மை எறுழ் வலி அரக்கர்</p>
<p class="Shlok">ஏந்தல் வந்து எய்துகின்றானை,</p>
<p class="Shlok">அனையது ஓர் தன்மை அஞ்சனை சிறுவன்</p>
<p class="Shlok">கண்டனன், அமைவுற நோக்கி,</p>
<p class="Shlok">‘வினையமும் செயலும், மேல் விளை பொருளும்,</p>
<p class="Shlok">இவ் வழி விளங்கும்’ என்று எண்ணி,</p>
<p class="Shlok">வனை கழல் இராமன் பெரும் பெயர் ஓதி</p>
<p class="Shlok para-style-override-7">இருந்தனன், வந்து அயல் மறைந்தே. (97)</p>
<p class="Shlok">ஆயிடை, அரக்கன், அரம்பையர் குழுவும்,</p>
<p class="Shlok">அல்லவும், வேறு அயல் அகல,</p>
<p class="Shlok">மேயினன், பெண்ணின் விளக்கு எனும் தகையாள்</p>
<p class="Shlok">இருந்துழி; ஆண்டு, அவள், வெருவி,</p>
<p class="Shlok">போயின உயிரளாம் என நடுங்கி,</p>
<p class="Shlok">பொறி வரி, எறுழ் வலி, புகைக் கண்,</p>
<p class="Shlok">காய் சின, உழுவை தின்னிய வந்த</p>
<p class="Shlok para-style-override-2">கலை இளம் பிணை என, கரைந்தாள். (98)</p>
<p class="Sub-Title">இராவணன்—சீதை—அனுமன் மனநிலை</p>
<p class="Shlok">கூசி ஆவி குலைவுறுவாளையும்,</p>
<p class="Shlok">ஆசையால் உயிர் ஆசு அழிவானையும்,</p>
<p class="Shlok">காசு இல் கண் இணை சான்று எனக் கண்டனன்—</p>
<p class="Shlok para-style-override-2">ஊசல் ஆடி உளையும் உளத்தினான். (99)</p>
<p class="Sub-Title">நல்லறம் வாழ்க!</p>
<p class="Shlok">‘வாழி சானகி! வாழி இராகவன்!</p>
<p class="Shlok">வாழி நான்மறை! வாழியர் அந்தணர்!</p>
<p class="Shlok">வாழி நல் அறம்!’ என்று உற வாழ்த்தினான்—</p>
<p class="Shlok para-style-override-2">ஊழிதோறும் புதிது உறும் கீர்த்தியான். (100)</p>
<p class="Sub-Title">இராவணன் இறைஞ்சுதல்</p>
<p class="Shlok">அவ் இடத்து அருகு எய்தி, அரக்கன்தான்,</p>
<p class="Shlok">‘எவ் இடத்து எனக்கு இன் அருள் ஈவது?</p>
<p class="Shlok">நொவ் இடைக் குயிலே! நுவல்க’ என்றனன்,</p>
<p class="Shlok para-style-override-7">வெவ் விடத்தை அமிழ்து என வேண்டுவான். (101)</p>
<p class="Shlok">ஈசற்கு ஆயினும் ஈடு அழிவுற்று, இறை</p>
<p class="Shlok">வாசிப்பாடு அழியாத மனத்தினான்,</p>
<p class="Shlok">ஆசைப்பாடும் அந் நாணும் அடர்த்திட,</p>
<p class="Shlok para-style-override-7">கூசிக் கூசி, இனையன கூறினான்: (102)</p>
<p class="Shlok">இன்று இறந்தன; நாளை இறந்தன;</p>
<p class="Shlok">என் திறம் தரும் தன்மை இதால்; எனைக்</p>
<p class="Shlok">கொன்று, இறந்தபின் கூடுதியோ?—குழை</p>
<p class="Shlok para-style-override-7">சென்று, இறங்கி, மறம் தரு செங் கணாய்! (103)</p>
<p class="Shlok">உலகம் மூன்றும் ஒருங்குடன் ஓம்பும் என்</p>
<p class="Shlok">அலகு இல் செல்வத்து அரசியல் ஆணையில்,</p>
<p class="Shlok">திலகமே! உன் திறத்து அனங்கன் தரு</p>
<p class="Shlok para-style-override-7">கலகம் அல்லது, எளிமையும் காண்டியோ? (104)</p>
<p class="Shlok">பூந் தண் வார் குழல் பொன் கொழுந்தே! புகழ்</p>
<p class="Shlok">ஏந்து செல்வம் இகழ்ந்தனை; இன் உயிர்க்</p>
<p class="Shlok">காந்தன் மாண்டிலன், காடு கடந்து போய்,</p>
<p class="Shlok para-style-override-7">வாய்ந்து வாழ்வது மானிட வாழ்வு அன்றோ? (105)</p>
<p class="Shlok">நோற்கின்றார்களும், நுண் பொருள் நுண்ணிதின்</p>
<p class="Shlok">பார்க்கின்றாரும், பெறும் பயன் பார்த்தியேல்,</p>
<p class="Shlok">வார்க் குன்றா முலை! என் சொல், மவுலியால்</p>
<p class="Shlok para-style-override-7">ஏற்கின்றாரொடு உடன் உறை இன்பமால். (106)</p>
<p class="Shlok">பொருளும், யாழும், விளரியும், பூவையும்,</p>
<p class="Shlok">மருள, நாளும், மழலை வழங்குவாய்!</p>
<p class="Shlok">தெருளும் நான்முகன் செய்தது, உன் சிந்தையின்</p>
<p class="Shlok para-style-override-7">அருளும், மின் மருங்கும், அரிது ஆக்கியோ? (107)</p>
<p class="Shlok">ஈண்டு நாளும், இளமையும், மீண்டில;</p>
<p class="Shlok">மாண்டு மாண்டு பிறிது உறும் மாலைய;</p>
<p class="Shlok">வேண்டு நாள் வெறிதே விளிந்தால், இனி,</p>
<p class="Shlok para-style-override-7">யாண்டு வாழ்வது? இடர் உழந்து ஆழ்தியோ? (108)</p>
<p class="Shlok">இழவு, எனக்கு, உயிர்க்கு எய்தினும் எய்துக,</p>
<p class="Shlok">குழை முகத்து நின் சிந்தனை கோடினால்;</p>
<p class="Shlok">பழக நிற்புறும் பண்பு இவை; காமத்தோடு,</p>
<p class="Shlok para-style-override-7">அழகினுக்கு, இனி யார் உளர் ஆவரே? (109)</p>
<p class="Shlok">பெண்மையும், அழகும், பிறழா மனத்</p>
<p class="Shlok">திண்மையும், முதல் யாவையும், செய்ய ஆய்,</p>
<p class="Shlok">கண்மையும் பொருந்தி, கருணைப் படா</p>
<p class="Shlok para-style-override-7">வண்மை என்கொல்? சனகரின் மடந்தையே! (110)</p>
<p class="Shlok">வீட்டும் காலத்து அலறிய மெய்க் குரல்</p>
<p class="Shlok">கேட்டும், காண்டற்கு இருத்திகொல்?—கிள்ளை! நீ—</p>
<p class="Shlok">நாட்டுங்கால், நெடு நல் அறத்தின் பயன்</p>
<p class="Shlok para-style-override-7">ஊட்டும் காலத்து, இகழ்வது உறும்கொலோ? (111)</p>
<p class="Shlok">தக்கது என் உயிர் வீடு எனின், தாழ்கிலாத்</p>
<p class="Shlok">தொக்க செல்வம் தொலையும்; “ஒருத்தி நீ</p>
<p class="Shlok">புக்கு உயர்ந்தது” எனும் புகழ் போக்கி, வேறு</p>
<p class="Shlok para-style-override-7">உக்கது என்னும் உறு பழி கோடியோ? (112)</p>
<p class="Shlok">தேவர் தேவியர் சேவடி கைதொழும்</p>
<p class="Shlok">தா இல் மூஉலகின் தனி நாயகம்</p>
<p class="Shlok">மேவுகின்றது, நுன்கண்; விலக்கினை;</p>
<p class="Shlok para-style-override-7">ஏவர் ஏழையர் நின்னின், இலங்கிழாய்? (113)</p>
<p class="Shlok">‘குடிமை மூன்று உலகும் செயும் கொற்றத்து என்</p>
<p class="Shlok">அடிமை கோடி; அருளுதியால்’ எனா,</p>
<p class="Shlok">முடியின் மீது முகிழ்த்து உயர் கையினன்,</p>
<p class="Shlok para-style-override-2">படியின்மேல் விழுந்தான், பழி பார்க்கலான். (114)</p>
<p class="Sub-Title">சீதையின் அறிவுரை</p>
<p class="Shlok">காய்ந்தன சலாகை அன்ன</p>
<p class="Shlok">உரை வந்து கதுவாமுன்னம்,</p>
<p class="Shlok">தீய்ந்தன செவிகள்; உள்ளம்</p>
<p class="Shlok">திரிந்தது; சிவந்த சோரி</p>
<p class="Shlok">பாய்ந்தன, கண்கள்; ஒன்றும்</p>
<p class="Shlok">பரிந்திலள், உயிர்க்கும்; பெண்மைக்கு</p>
<p class="Shlok">ஏய்ந்தன அல்ல, வெய்ய,</p>
<p class="Shlok para-style-override-7">மாற்றங்கள் இனைய சொன்னாள்: (115)</p>
<p class="Shlok">‘மல் அடு திரள் தோள் வஞ்சன்</p>
<p class="Shlok">மனம் பிறிது ஆகும் வண்ணம்,</p>
<p class="Shlok">கல்லொடும் தொடர்ந்த நெஞ்சம்,</p>
<p class="Shlok">கற்பின்மேல் கண்டது உண்டோ?</p>
<p class="Shlok">இல்லொடும் தொடர்ந்த மாதர்க்கு</p>
<p class="Shlok">ஏய்வன அல்ல, வெய்ய</p>
<p class="Shlok">சொல்; இது தெரியக் கேட்டி, துரும்பு!’</p>
<p class="Shlok para-style-override-7">எனக் கனன்று, சொன்னாள். (116)</p>
<p class="Shlok">மேருவை உருவ வேண்டின்,</p>
<p class="Shlok">விண் பிளந்து ஏக வேண்டின்,</p>
<p class="Shlok">ஈர்—எழு புவனம் யாவும்</p>
<p class="Shlok">முற்றுவித்திடுதல் வேண்டின்,</p>
<p class="Shlok">ஆரியன் பகழி வல்லது; அறிந்து</p>
<p class="Shlok">இருந்து, — அறிவு இலாதாய்!—</p>
<p class="Shlok">சீரிய அல்ல சொல்லி,</p>
<p class="Shlok para-style-override-7">தலை பத்தும் சிந்துவாயோ? (117)</p>
<p class="Shlok">அஞ்சினை ஆதலான், அன்று,</p>
<p class="Shlok">ஆரியன் அற்றம் நோக்கி,</p>
<p class="Shlok">வஞ்சனை மான் ஒன்று ஏவி,</p>
<p class="Shlok">மாயையால் மறைந்து வந்தாய்;</p>
<p class="Shlok">உஞ்சனை போதிஆயின், விடுதி;</p>
<p class="Shlok">உன் குலத்துக்கு எல்லாம்</p>
<p class="Shlok">நஞ்சினை எதிர்ந்தபோது,</p>
<p class="Shlok para-style-override-7">நோக்குமோ நினது நாட்டம்? (118)</p>
<p class="Shlok">‘பத்து உள தலையும், தோளும்,</p>
<p class="Shlok">பல பல பகழி தூவி,</p>
<p class="Shlok">வித்தக வில்லினாற்கு,</p>
<p class="Shlok">திருவிளையாடற்கு ஏற்ற</p>
<p class="Shlok">சித்திர இலக்கம் ஆகும்;</p>
<p class="Shlok">அல்லது, செருவில் ஏற்கும்</p>
<p class="Shlok">சத்தியை போலும்?’—மேல் நாள்,</p>
<p class="Shlok para-style-override-7">சடாயுவால் தரையில் வீழ்ந்தாய்! (119)</p>
<p class="Shlok">தோற்றனை பறவைக்கு அன்று;</p>
<p class="Shlok">துள்ளு நீர் வெள்ளம் சென்னி</p>
<p class="Shlok">ஏற்றவன் வாளால் வென்றாய்;</p>
<p class="Shlok">அன்றுஎனின், இறத்தி அன்றே?</p>
<p class="Shlok">நோற்ற நோன்பு, உடைய வாழ் நாள்,</p>
<p class="Shlok">வரம், இவை நுனித்த எல்லாம்,</p>
<p class="Shlok">கூற்றினுக்கு அன்றே? வீரன்</p>
<p class="Shlok para-style-override-7">சரத்திற்கும் குறித்தது உண்டோ? (120)</p>
<p class="Shlok">பெற்றுடை வாளும் நாளும்,</p>
<p class="Shlok">பிறந்துடை உரனும், பின்னும்</p>
<p class="Shlok">மற்றுடை எவையும், தந்த மலர்</p>
<p class="Shlok">அயன் முதலோர் வார்த்தை,</p>
<p class="Shlok">வில் தொடை இராமன் கோத்து</p>
<p class="Shlok">விடுதலும், விலக்குண்டு, எல்லாம்</p>
<p class="Shlok">இற்று இடைந்து இறுதல் மெய்யே;—</p>
<p class="Shlok para-style-override-7">விளக்கின் முன் இருள் உண்டாமோ? (121)</p>
<p class="Shlok">குன்று நீ எடுத்த நாள், தன்</p>
<p class="Shlok">சேவடிக் கொழுந்தால் உன்னை</p>
<p class="Shlok">வென்றவன் புரங்கள் வேவத்</p>
<p class="Shlok">தனிச் சரம் துரந்த மேரு,</p>
<p class="Shlok">என் துணைக் கணவன் ஆற்றற்கு</p>
<p class="Shlok">உரன் இலாது, இற்று வீழ்ந்த</p>
<p class="Shlok">அன்று எழுந்து உயர்ந்த ஓசை</p>
<p class="Shlok para-style-override-7">கேட்டிலை போலும் அம்மா! (122)</p>
<p class="Shlok">“மலை எடுத்து, என் திசை காக்கும் மாக்களை</p>
<p class="Shlok">நிலை கெடுத்தேன்” எனும் மாற்றம் நேரும் நீ,</p>
<p class="Shlok">சிலை எடுத்து இளையவன் நிற்கச் சேர்ந்திலை;</p>
<p class="Shlok para-style-override-7">தலை எடுத்து, இன்னமும், மகளிர்த் தாழ்தியோ? (123)</p>
<p class="Shlok">ஏழை! நின் ஒளித்துறை இன்னது ஆம் என,</p>
<p class="Shlok">வாழி எம் கோமகன் அறிய வந்த நாள்,</p>
<p class="Shlok">ஆழியும் இலங்கையும் அழியத் தாழுமோ?</p>
<p class="Shlok para-style-override-2">ஊழியும் திரியும்; உன் உயிரொடு ஓயுமோ? (124)</p>
<p class="Sub-Title">அறநெறிகளைக் காட்டி உரைத்தல்</p>
<p class="Shlok">வெஞ் சின அரக்கரை வீய்த்து வீயுமோ?</p>
<p class="Shlok">வஞ்சனை நீ செய, வள்ளல் சீற்றத்தால்,</p>
<p class="Shlok">எஞ்சல் இல் உலகு எலாம் எஞ்சும், எஞ்சும்! என்று</p>
<p class="Shlok para-style-override-7">அஞ்சுகின்றேன்; இதற்கு அறனும் சான்றுஅரோ! (125)</p>
<p class="Shlok">அங்கண் மா ஞாலமும், விசும்பும், அஞ்ச வாழ்</p>
<p class="Shlok">வெங்கணாய்!—புன் தொழில் விலக்கி மேற்கொளாய்;</p>
<p class="Shlok">செங் கண் மால், நான்முகன், சிவன் என்றே கொலாம்,</p>
<p class="Shlok para-style-override-7">எங்கள் நாயகனையும் நினைந்தது?—ஏழை, நீ! (126)</p>
<p class="Shlok">“மானுயர் இவர்” என மனக் கொண்டாய்எனின்,</p>
<p class="Shlok">கான் உயர் வரை நிகர் கார்த்தவீரியன்—</p>
<p class="Shlok">தான் ஒரு மனிதனால் தளர்ந்துளான்எனின்,</p>
<p class="Shlok para-style-override-7">தேன் உயர் தெரியலான் தன்மை தேர்தியால். (127)</p>
<p class="Shlok">இருவர் என்று இகழ்ந்தனைஎன்னின், யாண்டு எல்லை,</p>
<p class="Shlok">ஒருவன் அன்றே உலகு அழிக்கும் ஊழியான்;</p>
<p class="Shlok">செரு வரும்காலை, என் மெய்ம்மை தேர்தியால்—</p>
<p class="Shlok para-style-override-7">பொரு அருந் திரு இழந்து அநாயம் பொன்றுவாய். (128)</p>
<p class="Shlok">பொற்கணான், தம்பி, என்று இனைய போர்த் தொழில்</p>
<p class="Shlok">வில் கொள் நாண் பொருத தோள் அவுணர், வேறுளார்,</p>
<p class="Shlok">நற்கண் ஆர் நல் அறம் துறந்த நாளினும்,</p>
<p class="Shlok para-style-override-7">இற்கணார், இறந்திலர்; இறந்து நீங்கினார். (129)</p>
<p class="Shlok">பூவிலோன் ஆதியாக, புலன்கள்</p>
<p class="Shlok">போம் நெறியில் போகாத்</p>
<p class="Shlok">தேவரோ, அவுணர்தாமோ, நிலை</p>
<p class="Shlok">நின்று வினையின் தீர்ந்தார்;</p>
<p class="Shlok">ஏவல் எவ் உலகும் செல்வம்</p>
<p class="Shlok">எய்தினார் இசையின், ஏழாய்!</p>
<p class="Shlok">பாவமோ? முன் நீ செய்த</p>
<p class="Shlok para-style-override-7">தருமமோ? தெரியப் பாராய்! (130)</p>
<p class="Shlok">இப் பெருஞ் செல்வம் நின்கண்</p>
<p class="Shlok">ஈந்த பேர் ஈசன், யாண்டும்</p>
<p class="Shlok">அப் பெருஞ் செல்வம் துய்ப்பான்,</p>
<p class="Shlok">நின்று மா தவத்தின் அன்றே?</p>
<p class="Shlok">ஒப்பு அருந் திருவும் நீங்கி,</p>
<p class="Shlok">உறவொடும் உலக்க உன்னி,</p>
<p class="Shlok">தப்புதி அறத்தை; ஏழாய்!</p>
<p class="Shlok para-style-override-7">தருமத்தைக் காமியாயோ? (131)</p>
<p class="Shlok">மறம் திறம்பாத தோலா</p>
<p class="Shlok">வலியினர்எனினும் மாண்டார்,</p>
<p class="Shlok">அறம் திறம்பினரும், மக்கட்கு</p>
<p class="Shlok">அருள் திறம்பினரும் அன்றே?</p>
<p class="Shlok">பிறந்து இறந்து உழலும் பாசப்</p>
<p class="Shlok">பிணக்குடைப் பிணியின் தீர்ந்தார்,</p>
<p class="Shlok">துறந்து அரும் பகைகள் மூன்றும்</p>
<p class="Shlok para-style-override-7">துடைத்தவர், பிறர் யார்? சொல்லாய்! (132)</p>
<p class="Shlok">‘தென் தமிழ் உரைத்தோன்</p>
<p class="Shlok">முன்னாத் தீது தீர் முனிவர் யாரும்,</p>
<p class="Shlok">புன் தொழில் அரக்கர்க்கு ஆற்றேம்;</p>
<p class="Shlok">நோற்கிலெம்’ புகுந்த போதே,</p>
<p class="Shlok">கொன்று அருள்; நின்னால் அன்னார்</p>
<p class="Shlok">குறைவது சரதம்; கோவே!</p>
<p class="Shlok">என்றனர்; யானே கேட்டேன்;</p>
<p class="Shlok para-style-override-7">நீ அதற்கு இயைவ செய்தாய். (133)</p>
<p class="Shlok">உன்னையும் கேட்டு, மற்று உன்</p>
<p class="Shlok">ஊற்றமும், உடைய நாளும்,</p>
<p class="Shlok">பின்னை இவ் அரக்கர் சேனைப்</p>
<p class="Shlok">பெருமையும், முனிவர் பேணிச்</p>
<p class="Shlok">சொன்னபின், உங்கை மூக்கும்,</p>
<p class="Shlok">உம்பியர் தோளும் தாளும்,</p>
<p class="Shlok">சின்னபின்னங்கள் செய்த</p>
<p class="Shlok para-style-override-7">அதனை நீ சிந்தியாயோ? (134)</p>
<p class="Shlok">ஆயிரம் தடக்கையால் நின்</p>
<p class="Shlok">ஐந் நான்கு கரமும் பற்றி,</p>
<p class="Shlok">வாய் வழி குருதி சோரக்</p>
<p class="Shlok">குத்தி வான் சிறையில் வைத்த</p>
<p class="Shlok">தூயவன் வயிரத் தோள்கள்</p>
<p class="Shlok">துணித்தவன் தொலைந்த மாற்றம்</p>
<p class="Shlok">நீ அறிந்திலையோ?— நீதி</p>
<p class="Shlok para-style-override-7">நிலை அறிந்திலாத நீசா! (135)</p>
<p class="Shlok">‘கடிக்கும் வல் அரவும் கேட்கும்,</p>
<p class="Shlok">மந்திரம்; களிக்கின்றோயை,</p>
<p class="Shlok">“அடுக்கும் ஈது அடாது” என்று,</p>
<p class="Shlok">ஆன்ற ஏதுவோடு அறிவு காட்டி,</p>
<p class="Shlok">இடிக்குநர் இல்லை; உள்ளார்,</p>
<p class="Shlok">எண்ணியது எண்ணி, உன்னை</p>
<p class="Shlok">முடிக்குநர்; என்றபோது, முடிவு</p>
<p class="Shlok para-style-override-7">அன்றி முடிவது உண்டோ? (136)</p>
<p class="Sub-Title">சீற்றம் கொண்ட இராவணன் காமம் மிஞ்சக் காணுதல்</p>
<p class="Shlok">என்று அறத் துறை கேட்டலும், இருபது நயனம்</p>
<p class="Shlok">மின் திறப்பன ஒத்தன; வெயில் விடு பகு வாய்</p>
<p class="Shlok">குன்று இறத் தெழித்து உரப்பின; குறிப்பது என்? காமத்</p>
<p class="Shlok para-style-override-7">தின் திறத்தையும் கடந்தது, சீற்றத்தின் தகைமை. (137)</p>
<p class="Shlok">வளர்ந்த தாளினன்; மாதிரம்</p>
<p class="Shlok">அனைத்தையும் மறைவித்து</p>
<p class="Shlok">அளந்த தோளினன்; அனல்</p>
<p class="Shlok">சொரி கண்ணினன்; ‘இவளைப்</p>
<p class="Shlok">பிளந்து தின்பென்’ என்று</p>
<p class="Shlok">உடன்றனன்; பெயர்ந்தனன்; பெயரான்;</p>
<p class="Shlok">கிளர்ந்த சீற்றமும், காதலும்,</p>
<p class="Shlok para-style-override-2">எதிர் எதிர் கிடைப்ப. (138)</p>
<p class="Sub-Title">அனுமன் சிந்தித்தான்!</p>
<p class="Shlok">அன்ன காலையில், அனுமனும், “அருந்ததிக் கற்பின்,</p>
<p class="Shlok">என்னை ஆளுடை நாயகன், தேவியை, என் முன்</p>
<p class="Shlok">சொன்ன நீசன், கை தொடுவதன்முன், துகைத்து உழக்கி,</p>
<p class="Shlok para-style-override-7">பின்னை, நின்றது செய்குவென்” என்பது பிடித்தான். (139)</p>
<p class="Shlok">‘தனியன் நின்றனன்; தலை</p>
<p class="Shlok">பத்தும் கடி,து உகத் தாக்கி,</p>
<p class="Shlok">பனியின் வேலையில் இலங்கையைக்</p>
<p class="Shlok">கீழ் உறப் பாய்ச்சி,</p>
<p class="Shlok">புனித மா தவத்து அணங்கினைச்</p>
<p class="Shlok">சுமந்தனென் போவென்,</p>
<p class="Shlok">இனிதின்’ என்பது நினைந்து,</p>
<p class="Shlok para-style-override-7">தன் கரம் பிசைந்திருந்தான். (140)</p>
<p class="Sub-Title">இராவணன் மனநிலை மாற்றம்</p>
<p class="Shlok">ஆண்டு, அவ் வாள் அரக்கன்</p>
<p class="Shlok">அகத்து, அண்டத்தை அழிப்பான்</p>
<p class="Shlok">மூண்ட கால வெந் தீ</p>
<p class="Shlok">என முற்றிய சீற்றம்,</p>
<p class="Shlok">நீண் காம நீர் நீத்தத்தின்</p>
<p class="Shlok">வீவுறு நிலையின்</p>
<p class="Shlok">மீண்டு நின்று, ஒரு தன்மையால்</p>
<p class="Shlok para-style-override-7">இவை இவை விளம்பும்: (141)</p>
<p class="Shlok">கொல்வென் என்று உடன்றேன்; உன்னைக்</p>
<p class="Shlok">கொல்கிலென்; குறித்துச் சொன்ன</p>
<p class="Shlok">சொல் உள; அவற்றுக்கு எல்லாம்</p>
<p class="Shlok">காரணம் தெரியச் சொல்லின்,</p>
<p class="Shlok">“ஒல்வது ஈது, ஒல்லாது ஈது” என்று,</p>
<p class="Shlok">எனக்கும் ஒன்று உலகத்து உண்டோ?</p>
<p class="Shlok">வெல்வதும் தோற்றல்தானும்</p>
<p class="Shlok para-style-override-7">விளையாட்டின் விளைந்த, மேல்நாள். (142)</p>
<p class="Shlok">ஒன்று கேள், உரைக்க; “நிற்கு ஓர்</p>
<p class="Shlok">உயிர் என உரியோன் தன்னைக்</p>
<p class="Shlok">கொன்று கோள் இழைத்தால்,</p>
<p class="Shlok">நீ நின் உயிர் விடின், கூற்றம் கூடும்;</p>
<p class="Shlok">என்தன் ஆர் உயிரும் நீங்கும்”</p>
<p class="Shlok">என்பதை இயைய எண்ணி,</p>
<p class="Shlok">அன்று நான் வஞ்சம் செய்தது;</p>
<p class="Shlok para-style-override-7">ஆர், எனக்கு அமரில் நேர்வார்? (143)</p>
<p class="Shlok">மான் என்பது அறிந்து போன</p>
<p class="Shlok">மானிடர் ஆவார், மீண்டு,</p>
<p class="Shlok">யான் என்பது அறிந்தால் வாரார்;</p>
<p class="Shlok">ஏழைமை, எண்ணி நோக்கல்;</p>
<p class="Shlok">தேன் என்பது அறிந்த சொல்லாய்!</p>
<p class="Shlok">தேவர்தாம் யாவரே, எம்</p>
<p class="Shlok">கோன் என்பது அறிந்த பின்னை,</p>
<p class="Shlok para-style-override-7">திறம்புவார், குறையின் அல்லால்? (144)</p>
<p class="Shlok">வென்றோரும் இருப்ப; யார்க்கும்</p>
<p class="Shlok">மேலவர், விளிவு இலாதோர்,</p>
<p class="Shlok">என்றோரும் இருப்ப; அன்றே,</p>
<p class="Shlok">இந்திரன் ஏவல் செய்ய,</p>
<p class="Shlok">ஒன்றாக உலகம் மூன்றும்</p>
<p class="Shlok">உணர்கின்ற ஒருவன், யானே!</p>
<p class="Shlok">மென் தோளாய்! இதற்கு வேறு</p>
<p class="Shlok para-style-override-7">ஓர் காரணம் விரிப்பது உண்டோ? (145)</p>
<p class="Shlok">மூவரும் தேவர்தாமும் முரண்</p>
<p class="Shlok">உக முற்றும் கொற்றம்,</p>
<p class="Shlok">பாவை! நின் பொருட்டினால்,</p>
<p class="Shlok">ஓர் பழி பெற, பயன் தீர் நோன்பின்</p>
<p class="Shlok">ஆ இயல் மனிதர்தம்மை</p>
<p class="Shlok">அடுகிலேன்; அவரை ஈண்டுக்</p>
<p class="Shlok">கூவி நின்று, ஏவல் கொள்வேன்;</p>
<p class="Shlok para-style-override-7">காணுதி—குதலைச் சொல்லாய்! (146)</p>
<p class="Shlok">சிற்றியல், சிறுமை ஆற்றல்,</p>
<p class="Shlok">சிறு தொழில், மனிதரோடே</p>
<p class="Shlok">முற்றிய தா இல் வீர முனிவு</p>
<p class="Shlok">என்கண் விளையாதேனும்,</p>
<p class="Shlok">இற்றை, இப் பகலில், நொய்தின்,</p>
<p class="Shlok">இருவரை ஒரு கையாலே</p>
<p class="Shlok">பற்றினென் கொணரும் தன்மை</p>
<p class="Shlok para-style-override-7">காணுதி:—பழிப்பு இலாதாய்! (147)</p>
<p class="Shlok">பதவிய மனிதரேனும்,</p>
<p class="Shlok">பைந்தொடி! நின்னைத் தந்த</p>
<p class="Shlok">உதவியை உணர நோக்கின்,</p>
<p class="Shlok">உயிர்க் கொலைக்கு உரியர் அல்லர்;</p>
<p class="Shlok">சிதைவுறல் அவர்க்கு வேண்டின்,</p>
<p class="Shlok">செய் திறன் நேர்ந்தது எண்ணின்,</p>
<p class="Shlok">இதன் நினக்கு ஈதேஆகின்,</p>
<p class="Shlok para-style-override-2">இயற்றுவல், காண்டி! இன்னும், (148)</p>
<p class="Sub-Title">‘உன் உறவினரையும் உன்னையும் ஒழிப்பேன்’ எனல்</p>
<p class="Shlok">‘பள்ள நீர் அயோத்தி நண்ணி,</p>
<p class="Shlok">பரதனே முதலினோர், ஆண்டு</p>
<p class="Shlok">உள்ளவர்தம்மை எல்லாம்</p>
<p class="Shlok">உயிர் குடித்து, ஊழித் தீயின்</p>
<p class="Shlok">வெள்ள நீர் மிதிலையோரை</p>
<p class="Shlok">வேர் அறுத்து, எளிதின் எய்திக்</p>
<p class="Shlok">கொள்வென், நின் உயிரும்; என்னை</p>
<p class="Shlok para-style-override-7">அறிந்திலை— குறைந்த நாளோய்!’ (149)</p>
<p class="Shlok">ஈது உரைத்து, அழன்று பொங்கி,</p>
<p class="Shlok">எரி கதிர் வாளை நோக்கி,</p>
<p class="Shlok">‘தீது உயிர்க்கு இழைக்கும் நாளும்</p>
<p class="Shlok">திங்கள் ஓர் இரண்டில் தேய்ந்தது;</p>
<p class="Shlok">ஆதலின், பின்னை, நீயே</p>
<p class="Shlok">அறிந்தவாறு அறிதி’ என்னா,</p>
<p class="Shlok">போது அரிக் கண்ணினாளை</p>
<p class="Shlok para-style-override-7">அகத்து வைத்து, உரப்பிப் போனான். (150)</p>
<p class="Shlok">‘அஞ்சுவித்தானும், ஒன்றால்</p>
<p class="Shlok">அறிவுறத் தேற்றியானும்,</p>
<p class="Shlok">வஞ்சியின் செவ்வியாளை வசித்து,</p>
<p class="Shlok">என்பால் வருவீர்; அன்றேல்,</p>
<p class="Shlok">நஞ்சு உமக்கு ஆவென்’ என்னா,</p>
<p class="Shlok">நகை இலா முகத்து, பேழ் வாய்,</p>
<p class="Shlok">வெஞ்சினத்து அரக்கிமார்க்கு,</p>
<p class="Shlok para-style-override-2">வேறு வேறு உணர்த்திப் போனான். (151)</p>
<p class="Sub-Title">சீதையை அரக்கியர் தெருட்டுதல்</p>
<p class="Shlok">போயினன் அரக்கன்; பின்னை,</p>
<p class="Shlok">பொங்கு அரா நுங்கிக் கான்ற</p>
<p class="Shlok">தூய வெண் மதியம் ஒத்த</p>
<p class="Shlok">தோகையைத் தொடர்ந்து சுற்றி,</p>
<p class="Shlok">தீய வல் அரக்கிமார்கள்,</p>
<p class="Shlok">தெழித்து, இழித்து, உரப்பி, சிந்தை</p>
<p class="Shlok">மேயின வண்ணம் எல்லாம்</p>
<p class="Shlok para-style-override-7">விளம்புவான், உடன்று மிக்கார். (152)</p>
<p class="Shlok">முன் முன் நின்றார், கண் கனல் சிந்த முடுகுற்றார்;</p>
<p class="Shlok">மின் மின் என்னும் சூலமும் வேலும் மிசை ஓச்சி,</p>
<p class="Shlok">‘கொல்மின்! கொல்மின்! கொன்று குறைத்து, குடர் ஆரத்</p>
<p class="Shlok para-style-override-7">தின்மின்! தின்மின்!’ என்று தெழித்தார், சிலர் எல்லாம். (153)</p>
<p class="Shlok">‘வையம் தந்த நான்முகன்</p>
<p class="Shlok">மைந்தன் மகன் மைந்தன்,</p>
<p class="Shlok">ஐயன், வேதம் ஆயிரம்</p>
<p class="Shlok">வல்லான், அறிவாளன்</p>
<p class="Shlok">மெய் அன்பு உன்பால் வைத்துளது</p>
<p class="Shlok">அல்லால், வினை வென்றோன்</p>
<p class="Shlok">செய்யும் புன்மை யாதுகொல்?’</p>
<p class="Shlok para-style-override-7">என்றார், சிலர் எல்லாம். (154)</p>
<p class="Shlok">‘மண்ணில் தீய மானுயர்</p>
<p class="Shlok">தத்தம் வழியோடும்,</p>
<p class="Shlok">பெண்ணில் தீயோய்! நின் முதல்</p>
<p class="Shlok">மாயும் பிணி செய்தாய்,</p>
<p class="Shlok">புண்ணில் கோல் இட்டாலன</p>
<p class="Shlok">சொல்லி; பொது நோக்காது</p>
<p class="Shlok">எண்ணிக் காணாய், மெய்ம்மையும்’</p>
<p class="Shlok para-style-override-7">என்றார், சிலர் எல்லாம். (155)</p>
<p class="Shlok">‘புக்க வழிக்கும், போந்த</p>
<p class="Shlok">வழிக்கும், புகை வெந் தீ</p>
<p class="Shlok">ஒக்க விதைப்பான் உற்றனை</p>
<p class="Shlok">அன்றோ? உணர்வு இல்லாய்!</p>
<p class="Shlok">இக் கணம் இற்றாய்; உன்</p>
<p class="Shlok">இனம் எல்லாம் இனி வாழா;</p>
<p class="Shlok">சிக்க உரைத்தேம்’ என்று</p>
<p class="Shlok para-style-override-7">தெழித்தார், சிலர் எல்லாம். (156)</p>
<p class="Shlok">கொல்வான் உற்றோர் பெற்றியும்,—</p>
<p class="Shlok">யாதும் குறையாதாள்—</p>
<p class="Shlok">‘வெல்வான், நம் கோன்; தின்னுமின்;</p>
<p class="Shlok">வம்!’ என்பவர் மெய்யும்,</p>
<p class="Shlok">வல் வாய் வெய்யோன் ஏவலும்,</p>
<p class="Shlok">எல்லாம் மனம் வைத்தாள்,</p>
<p class="Shlok">நல்லாள்; நல்ல கண்கள்</p>
<p class="Shlok para-style-override-2">கலுழ்ந்தே நகுகின்றாள். (157)</p>
<p class="Sub-Title">திரிசடையின் ஆறுதல் மொழி</p>
<p class="Shlok">இன்னோரன்ன எய்திய காலத்து, இடை நின்றாள்,</p>
<p class="Shlok">‘முன்னே சொன்னேன் கண்ட கனாவின் முடிவு, அம்மா!</p>
<p class="Shlok">பின்னே, வாளா பேதுறுவீரேல், பிழை’ என்றாள்.</p>
<p class="Shlok para-style-override-7">‘அன்னே, நன்று!’ என்றாள்; அவர் எல்லாம் அவிவுற்றார். (158)</p>
<p class="Shlok">அறிந்தார், அன்ன முச்சடை என்பாள் அது சொல்ல;</p>
<p class="Shlok">பிறிந்தார் சீற்றம்; மன்னனை அஞ்சிப் பிறிகில்லார்;</p>
<p class="Shlok">செறிந்தார் ஆய தீவினை அன்னார் தெறல் எண்ணார்;</p>
<p class="Shlok para-style-override-7">நெறிந்து ஆர் ஓதிப் பேதையும் ஆவி நிலை நின்றாள். (159)</p>
<p class="Book-End-Line para-style-override-4">* * * * *<span></span></p>


<p class="Page-Break"> </p>
<p class="Heading" id="toc_marker-7">4. உருக்காட்டு படலம்</p>
<p class="Shlok">‘காண்டற்கு ஒத்த காலமும் ஈதே; தெறு காவல்</p>
<p class="Shlok">தூண்டற்கு ஒத்த சிந்தையினாரும் துயில்கில்லார்;</p>
<p class="Shlok">வேண்டத் துஞ்சார்’ என்று, ஒரு விஞ்சை வினைசெய்தான்;</p>
<p class="Shlok para-style-override-2">மாண்டு அற்றாராம் என்றிட, எல்லாம் மயர்வு உற்றார். (1)</p>
<p class="Sub-Title">பிராட்டியின் அவலப் புலம்பல்</p>
<p class="Shlok">துஞ்சாதாரும் துஞ்சுதல் கண்டாள்; துயர் ஆற்றாள்;</p>
<p class="Shlok">நெஞ்சால் ஒன்றும் உய் வழி காணாள், நெகுகின்றாள்;</p>
<p class="Shlok">அஞ்சாநின்றாள், பல் நெடு நாளும் அழிவுற்றாள்,</p>
<p class="Shlok para-style-override-7">எஞ்சா அன்பால், இன்ன பகர்ந்து, ஆங்கு இடர் உற்றாள். (2)</p>
<p class="Shlok">கரு மேகம், நெடுங் கடல், கா அனையான்</p>
<p class="Shlok">தருமே, தனியேன் எனது ஆர் உயிர்தான்?</p>
<p class="Shlok">உரும்ஏறு உறழ் வெஞ் சிலை நாண் ஒலிதான்</p>
<p class="Shlok para-style-override-7">வருமே? உரையாய், வலியார் வலியே! (3)</p>
<p class="Shlok">கல்லா மதியே! கதிர் வாள் நிலவே!</p>
<p class="Shlok">செல்லா இரவே! சிறுகா இருளே!</p>
<p class="Shlok">எல்லாம் எனையே முனிவீர்; நினையா</p>
<p class="Shlok para-style-override-7">வில்லாளனை, யாதும் விளித்திலிரோ? (4)</p>
<p class="Shlok">தழல் வீசி உலாவரு வாடை தழீஇ</p>
<p class="Shlok">அழல்வீர்; எனது ஆவி அறிந்திலிரோ?</p>
<p class="Shlok">நிழல் வீரை அனானுடனே நெடு நாள்</p>
<p class="Shlok para-style-override-7">உழல்வீர்; கொடியீர்! உரையாடிலிரோ? (5)</p>
<p class="Shlok">வாராது ஒழியான் எனும் வண்மையினால்,</p>
<p class="Shlok">ஓர் ஆயிர கோடி இடர்க்கு உடையேன்;</p>
<p class="Shlok">தீராய் ஒரு நாள் வலி—சேவகனே!</p>
<p class="Shlok para-style-override-7">நாராயணனே! தனி நாயகனே! (6)</p>
<p class="Shlok">தரு ஒன்றிய கான் அடைவாய்; “தவிர் நீ;</p>
<p class="Shlok">வருவென் சில நாளினில்; மா நகர்வாய்</p>
<p class="Shlok">இரு” என்றனை; இன் அருள்தான் இதுவோ?</p>
<p class="Shlok para-style-override-7">ஒருவென் தனி ஆவியை உண்ணுதியோ? (7)</p>
<p class="Shlok">பேணும் உணர்வே! உயிரே! பெரு நாள்</p>
<p class="Shlok">நாண் இன்று உழல்வீர்; தனி நாயகனைக்</p>
<p class="Shlok">காணும் துணையும் கழிவீர்அலிர்; நான்</p>
<p class="Shlok para-style-override-7">பூணும் பழியோடு பொருந்துவதோ? (8)</p>
<p class="Shlok">‘முடியா முடி மன்னன் முடிந்திடவும்,</p>
<p class="Shlok">படி ஏழும் நெடுந் துயர் பாவிடவும்,</p>
<p class="Shlok">மடியா நெறி வந்து வனம் புகுதும்</p>
<p class="Shlok para-style-override-7">கொடியார் வரும் என்று, குலாவுவதோ?’ (9)</p>
<p class="Sub-Title">‘இனி, உயிர் வாழகில்லேன்’</p>
<p class="Shlok">என்று என்று, உயிர் விம்மி, இருந்து அழிவாள்,</p>
<p class="Shlok">மின் துன்னும் மருங்குல் விளங்கு இழையாள்;</p>
<p class="Shlok">‘ஒன்று என் உயிர் உண்டு எனின், உண்டு இடர்; யான்</p>
<p class="Shlok para-style-override-7">பொன்றும் பொழுதே, புகழ் பூணும்’ எனா, (10)</p>
<p class="Shlok">பொறை இருந்து ஆற்றி, என் உயிரும் போற்றினேன்,</p>
<p class="Shlok">அறை இருங் கழலவற் காணும் ஆசையால்,</p>
<p class="Shlok">நிறை இரும் பல் பகல், நிருதர் நீள் நகர்ச்</p>
<p class="Shlok para-style-override-7">சிறை இருந்தேனை, அப் புனிதன் தீண்டுமோ? (11)</p>
<p class="Shlok">உன்னினர் பிறர் என உணர்ந்தும், உய்ந்து, அவர்</p>
<p class="Shlok">சொன்னன சொன்னன செவியில் தூங்கவும்,</p>
<p class="Shlok">மன் உயிர் காத்து, இருங் காலம் வைகினேன்;</p>
<p class="Shlok para-style-override-7">என்னின், வேறு அரக்கியர், யாண்டையார்கொலோ? (12)</p>
<p class="Shlok">சொல் பிரியாப் பழி சுமந்து தூங்குவேன்:</p>
<p class="Shlok">நல் பிறப்பு உடைமையும் நாணும் நன்றுஅரோ!</p>
<p class="Shlok">கற்புடை மடந்தையர், கதையுளோர்கள்தாம்,</p>
<p class="Shlok para-style-override-7">இல் பிரிந்து உய்ந்தவர், யாவர் யான் அலால்? (13)</p>
<p class="Shlok">“பிறர் மனை எய்திய பெண்ணைப் பேணுதல்</p>
<p class="Shlok">திறன் அலது” என்று, உயிர்க்கு இறைவன் தீர்ந்தனன்;</p>
<p class="Shlok">புறன் அலர், அவன் உற, போது போக்கி, யான்</p>
<p class="Shlok para-style-override-7">அறன் அலது இயற்றி, வேறுஎன் கொண்டு ஆற்றுகேன்? (14)</p>
<p class="Shlok">எப் பொழுது, இப் பெரும் பழியின் எய்தினேன்,</p>
<p class="Shlok">அப் பொழுதே, உயிர் துறக்கும் ஆணையேன்;</p>
<p class="Shlok">ஒப்பு அரும் பெரு மறு உலகம் ஓத, யான்,</p>
<p class="Shlok para-style-override-7">துப்பு அழிந்து உய்வது, துறக்கம் துன்னவோ? (15)</p>
<p class="Shlok">அன்பு அழி சிந்தையர் ஆய ஆடவர்,</p>
<p class="Shlok">வன் பழி சுமக்கினும் சுமக்க; வான் உயர்,</p>
<p class="Shlok">துன்பு அழி, பெரும் புகழ்க் குலத்துள் தோன்றினேன்;</p>
<p class="Shlok para-style-override-7">என் பழி துடைப்பவர், என்னின் யாவரே? (16)</p>
<p class="Shlok">வஞ்சனை மானின் பின் மன்னைப் போக்கி, என்</p>
<p class="Shlok">மஞ்சனை வைது, “பின் வழிக் கொள்வாய்” எனா,</p>
<p class="Shlok">நஞ்சு அனையான் அகம் புகுந்த நங்கை யான்</p>
<p class="Shlok para-style-override-7">உய்ஞ்சனென் இருத்தலும், உலகம் கொள்ளுமோ? (17)</p>
<p class="Shlok">வல் இயல் மறவர், தம் வடுவின் தீர்பவர்</p>
<p class="Shlok">வெல்லினும் வெல்க, போர்; விளிந்து வீடுக;</p>
<p class="Shlok">இல் இயல் அறத்தை யான் இறந்து வாழ்ந்த பின்,</p>
<p class="Shlok para-style-override-7">சொல்லிய என் பழி அவரைச் சுற்றுமோ? (18)</p>
<p class="Shlok">வருந்தல் இல் மானம், மா அனைய மாட்சியர்</p>
<p class="Shlok">பெருந் தவம் மடந்தையர் முன்பு, பேதையேன்,</p>
<p class="Shlok">“கருந் தனி முகிலினைப் பிரிந்து, கள்வர் ஊர்</p>
<p class="Shlok para-style-override-7">இருந்தவள், இவள்” என, ஏச நிற்பெனோ? (19)</p>
<p class="Shlok">அற்புதன், அரக்கர்தம் வருக்கம் ஆக அற, </p>
<p class="Shlok">வில் பணி கொண்டு, அருஞ் சிறையின் மீட்ட நாள்,</p>
<p class="Shlok">“இல் புகத் தக்கலை” என்னில், யானுடைக்</p>
<p class="Shlok para-style-override-2">கற்பினை, எப் பரிசு இழைத்துக் காட்டுகேன்? (20)</p>
<p class="Sub-Title">சீதை—அனுமன் சந்திப்பு</p>
<p class="Shlok">‘ஆதலான், இறத்தலே அறத்தின் ஆறு’ எனா,</p>
<p class="Shlok">‘சாதல் காப்பவரும் என் தவத்தின் சாம்பினார்;</p>
<p class="Shlok">ஈது அலாது இடமும் வேறு இல்லை’ என்று, ஒரு</p>
<p class="Shlok para-style-override-7">போது உலாம் மாதவிப் பொதும்பர் எய்தினாள். (21)</p>
<p class="Shlok">கண்டனன் அனுமனும்; கருத்தும் எண்ணினான்;</p>
<p class="Shlok">கொண்டனன் துணுக்கம்; மெய் தீண்டக் கூசுவான்,</p>
<p class="Shlok">‘அண்டர் நாயகன் அருள் தூதன் யான்’ எனா,</p>
<p class="Shlok para-style-override-7">தொண்டை வாய் மயிலினைத் தொழுது தோன்றினான். (22)</p>
<p class="Sub-Title">அனுமன், ‘இராமதூதன் நான்’ எனல்</p>
<p class="Shlok">அடைந்தனென் அடியனேன், இராமன் ஆணையால்,</p>
<p class="Shlok">குடைந்து உலகு அனைத்தையும் நாடும் கொட்பினால்</p>
<p class="Shlok">மிடைந்தவர் உலப்பு இலர்; தவத்தை மேவலால்,</p>
<p class="Shlok para-style-override-7">மடந்தை! நின் சேவடி வந்து நோக்கினேன். (23)</p>
<p class="Shlok">ஈண்டு நீ இருந்ததை, இடரின் வைகுறும்</p>
<p class="Shlok">ஆண்தகை அறிந்திலன், அதற்குக் காரணம்</p>
<p class="Shlok">வேண்டுமே? அரக்கர்தம் வருக்கம் வேரொடு</p>
<p class="Shlok para-style-override-7">மாண்டில; ஈது அலால், மாறு வேறு உண்டோ? (24)</p>
<p class="Shlok">‘ஐயுறல்; உளது அடையாளம்; ஆரியன்</p>
<p class="Shlok">மெய் உற உணர்த்திய உரையும் வேறு உள;</p>
<p class="Shlok">கை உறு நெல்லியங் கனியின் காண்டியால்;</p>
<p class="Shlok para-style-override-7">நெய் உறு விளக்கு அனாய்! நினையல் வேறு’ என்றான். (25)</p>
<p class="Shlok">என்று அவன் இறைஞ்ச நோக்கி,</p>
<p class="Shlok">இரக்கமும் முனிவும் எய்தி;</p>
<p class="Shlok">‘நின்றவன் நிருதன் அல்லன்;</p>
<p class="Shlok">நெறி நின்று; பொறிகள் ஐந்தும்</p>
<p class="Shlok">வென்றவன்; அல்லனாகில்,</p>
<p class="Shlok">விண்ணவன் ஆக வேண்டும்;</p>
<p class="Shlok">நன்றுஉணர்வு உரையன்; தூயன்,</p>
<p class="Shlok para-style-override-7">நவை இலன் போலும்!’ என்னா, (26)</p>
<p class="Shlok">‘அரக்கனே ஆக; வேறு ஓர்</p>
<p class="Shlok">அமரனே ஆக; அன்றிக்</p>
<p class="Shlok">குரக்கு இனத்து ஒருவனேதான்</p>
<p class="Shlok">ஆகுக; கொடுமை ஆக;</p>
<p class="Shlok">இரக்கமே ஆக; வந்து, இங்கு,</p>
<p class="Shlok">எம்பிரான் நாமம் சொல்லி,</p>
<p class="Shlok">உருக்கினன் உணர்வை; தந்தான்</p>
<p class="Shlok para-style-override-7">உயிர்; இதின் உதவி உண்டோ? (27)</p>
<p class="Shlok">என நினைத்து, எய்த நோக்கி,</p>
<p class="Shlok">‘இரங்கும் என் உள்ளம்; கள்ளம்</p>
<p class="Shlok">மனன் அகத்து உடையர் ஆய</p>
<p class="Shlok">வஞ்சகர் மாற்றம் அல்லன்;</p>
<p class="Shlok">நினைவுடைச் சொற்கள் கண்ணீர்</p>
<p class="Shlok">நிலம் புக, புலம்பா நின்றான்;</p>
<p class="Shlok">வினவுதற்கு உரியன்’ என்னா,</p>
<p class="Shlok para-style-override-2">‘வீர! நீ யாவன்?’ என்றாள். (28)</p>
<p class="Sub-Title">அனுமன், தான் வந்த வரலாற்றினைக் கூறல்</p>
<p class="Shlok">ஆய சொல் தலைமேல் கொண்ட</p>
<p class="Shlok">அங்கையன், ‘அன்னை! நின்னைத்</p>
<p class="Shlok">தூயவன் பிரிந்த பின்பு தேடிய</p>
<p class="Shlok">துணைவன், தொல்லைக்</p>
<p class="Shlok">காய் கதிர்ச் செல்வன் மைந்தன்,</p>
<p class="Shlok">கவிக்குலம் அவற்றுக்கு எல்லாம்</p>
<p class="Shlok">நாயகன், சுக்கிரீவன் என்று</p>
<p class="Shlok para-style-override-7">உளன், நவையின் தீர்ந்தான். (29)</p>
<p class="Shlok">மற்று, அவன் முன்னோன் வாலி;</p>
<p class="Shlok">இராவணன் வலி தன் வாலின்</p>
<p class="Shlok">இற்று உகக் கட்டி, எட்டுத்</p>
<p class="Shlok">திசையினும் எழுந்து பாய்ந்த</p>
<p class="Shlok">வெற்றியன்; தேவர் வேண்ட,</p>
<p class="Shlok">வேலையை, விலங்கல் மத்தில்</p>
<p class="Shlok">சுற்றிய நாகம் தேய, அமுது</p>
<p class="Shlok para-style-override-7">எழ, கடைந்த தோளான். (30)</p>
<p class="Shlok">அன்னவன்தன்னை, உம் கோன்,</p>
<p class="Shlok">அம்பு ஒன்றால் ஆவி வாங்கி,</p>
<p class="Shlok">பின்னவற்கு அரசு நல்கி,</p>
<p class="Shlok">துணை எனப் பிடித்தான்; எங்கள்</p>
<p class="Shlok">மன்னவன் தனக்கு, நாயேன்,</p>
<p class="Shlok">மந்திரத்து உள்ளேன்; வானின்</p>
<p class="Shlok">நல் நெடுங் காலின் மைந்தன்;</p>
<p class="Shlok para-style-override-7">நாமமும் அனுமன் என்பேன். (31)</p>
<p class="Shlok">எழுபது வெள்ளம் கொண்ட</p>
<p class="Shlok">எண்ணன; உலகம் எல்லாம்</p>
<p class="Shlok">தழுவி நின்று எடுப்ப; வேலை</p>
<p class="Shlok">தனித் தனி கடக்கும் தாள;</p>
<p class="Shlok">குழுவின, உம் கோன் செய்யக்</p>
<p class="Shlok">குறித்தது குறிப்பின் உன்னி,</p>
<p class="Shlok">வழு இல, செய்தற்கு ஒத்த—</p>
<p class="Shlok para-style-override-7">வானரம் வானின் நீண்ட. (32)</p>
<p class="Shlok">துப்பு உறு பரவை ஏழும்,</p>
<p class="Shlok">சூழ்ந்த பார் ஏழும், ஆழ்ந்த</p>
<p class="Shlok">ஒப்பு உறு நாகர் நாடும்,</p>
<p class="Shlok">உம்பர்நின்று இம்பர்காறும்,</p>
<p class="Shlok">இப் புறம் தேடி நின்னை</p>
<p class="Shlok">எதிர்ந்திலஎன்னின், அண்டத்து</p>
<p class="Shlok">அப் புறம் போயும் தேட,</p>
<p class="Shlok para-style-override-7">அவதியின் அமைந்து போன. (33)</p>
<p class="Shlok">புன் தொழில் அரக்கன் கொண்டு</p>
<p class="Shlok">போந்த நாள், பொதிந்து தூசில்</p>
<p class="Shlok">குன்றின் எம் மருங்கின்</p>
<p class="Shlok">இட்ட அணிகலக் குறியினாலே,</p>
<p class="Shlok">வென்றியான் அடியேன்தன்னை</p>
<p class="Shlok">வேறு கொண்டு இருந்து கூறி,</p>
<p class="Shlok">‘தென் திசைச் சேறி’ என்றான்;</p>
<p class="Shlok para-style-override-7">அவன் அருள் சிதைவது ஆமோ? (34)</p>
<p class="Shlok">கொற்றவற்கு, ஆண்டு, காட்டிக்</p>
<p class="Shlok">கொடுத்த போது, அடுத்த தன்மை,</p>
<p class="Shlok">பெற்றியின் உணர்தற்பாற்றோ?</p>
<p class="Shlok">உயிர் நிலை பிறிதும் உண்டோ?</p>
<p class="Shlok">இற்றை நாள் அளவும்,</p>
<p class="Shlok">அன்னாய்! அன்று நீ இழித்து நீத்த</p>
<p class="Shlok">மற்றை நல் அணிகள்காண்,</p>
<p class="Shlok para-style-override-7">உன் மங்கலம் காத்த மன்னோ! (35)</p>
<p class="Shlok">‘ஆயவன் தன்மை நிற்க;</p>
<p class="Shlok">அங்கதன், வாலி மைந்தன்</p>
<p class="Shlok">ஏயவன் தென் பால் வெள்ளம்</p>
<p class="Shlok">இரண்டினோடு எழுந்து சேனை</p>
<p class="Shlok">மேயின படர்ந்து தீர,</p>
<p class="Shlok">அனையவன் விடுத்தான் என்னை,</p>
<p class="Shlok">பாய் புனல் இலங்கை மூதூர்க்கு’</p>
<p class="Shlok para-style-override-7">என்றனன், பழியை வென்றான். (36)</p>
<p class="Shlok">எய்து அவன் உரைத்தலோடும்,</p>
<p class="Shlok">எழுந்து, பேர் உவகை ஏற,</p>
<p class="Shlok">வெய்து உற ஒடுங்கும் மேனி</p>
<p class="Shlok">வான் உற விம்மி ஓங்க,</p>
<p class="Shlok">‘உய்தல் வந்து உற்றதோ?’ என்று</p>
<p class="Shlok">அருவி நீர் ஒழுகு கண்ணாள்,</p>
<p class="Shlok">‘ஐய! சொல், ஐயன் மேனி</p>
<p class="Shlok para-style-override-7">எப்படிக்கு அறிதி?’ என்றாள். (37)</p>
<p class="Shlok">‘படி எடுத்து உரைத்துக் காட்டும்</p>
<p class="Shlok">படித்து அன்று, படிவம்; பண்பின்</p>
<p class="Shlok">முடிவு உள உவமம் எல்லாம்</p>
<p class="Shlok">இலக்கணம் ஒழியும், முன்னர்;</p>
<p class="Shlok">துடிஇடை! அடையாளத்தின்</p>
<p class="Shlok">தொடர்வையே தொடர்தி’ என்னா,</p>
<p class="Shlok">அடி முதல் முடியின்காறும்,</p>
<p class="Shlok para-style-override-7">அறிவுற அனுமன் சொல்வான். (38)</p>
<p class="Shlok">“சேயிதழ்த் தாமரை” என்று, சேண் உளோர்</p>
<p class="Shlok">ஏயினர்; அதன் துணை எளியது இல்லையால்,</p>
<p class="Shlok">நாயகன் திருஅடி குறித்து நாட்டுறின்;</p>
<p class="Shlok para-style-override-7">பாய் திரைப் பவளமும் குவளைப் பண்பிற்றால்! (39)</p>
<p class="Shlok">தளம் கெழு கற்பக முகிழும், தண் துறை</p>
<p class="Shlok">இளங் கொடிப் பவளமும் கிடக்க; என் அவை?</p>
<p class="Shlok">துளங்கு ஒளி விரற்கு எதிர், உதிக்கும் சூரியன்</p>
<p class="Shlok para-style-override-7">இளங் கதிர் ஒக்கினும் ஒக்கும்—ஏந்திழாய்! (40)</p>
<p class="Shlok">சிறியவும் பெரியவும் ஆகி, திங்களோ,</p>
<p class="Shlok">மறு இல பத்து உளஅல்ல; மற்று இனி;</p>
<p class="Shlok">எறி சுடர் வயிரமோ திரட்சி எய்தில:</p>
<p class="Shlok para-style-override-7">அறிகிலென், உகிர்க்கு, யான், உவமம் ஆவன. (41)</p>
<p class="Shlok">பொருந்தில நிலனொடு, போந்து கானிடை</p>
<p class="Shlok">வருந்தினஎனின், அது நூலை மாறு கொண்டு</p>
<p class="Shlok">இருந்தது; நின்றது, புவனம் யாவையும்</p>
<p class="Shlok para-style-override-7">ஒருங்கு உடன் புணர; அஃது உரைக்கற்பாலதோ? (42)</p>
<p class="Shlok">தாங்கு அணைப் பணிலமும் வளையும் தாங்கு நீர்</p>
<p class="Shlok">வீங்கு அணைப் பணிமிசை மேகம் அன்னவன்</p>
<p class="Shlok">பூங் கணைக்காற்கு ஒரு பரிசுதான் பொரு,</p>
<p class="Shlok para-style-override-7">ஆம் கணைக்கு ஆவமோ, ஆவது? அன்னையே! (43)</p>
<p class="Shlok">அறம் கிளர் பறவையின் அரசன் ஆடு எழில்</p>
<p class="Shlok">பிறங்கு எருத்து அணைவன பெயரும் பொற்புடை,</p>
<p class="Shlok">மறங்கிளர் மத கரிக் கரமும் நாணின,</p>
<p class="Shlok para-style-override-7">குறங்கினுக்கு உவமை, இவ் உலகில் கூடுமோ? (44)</p>
<p class="Shlok">வலம் சுழித்து ஒழுகு நீர் வழங்கு கங்கையின்</p>
<p class="Shlok">பொலஞ் சுழி என்றலும் புன்மை; பூவொடு</p>
<p class="Shlok">நிலம் சுழித்து எழு மணி உந்தி நேர், இனி</p>
<p class="Shlok para-style-override-7">இலஞ்சியும் போலும்? வேறு உவமை யாண்டுஅரோ? (45)</p>
<p class="Shlok">பொரு அரு மரகதப் பொலன் கொள் மால் வரை</p>
<p class="Shlok">வெருவுற விரிந்து உயர் விலங்கல் ஆகத்தைப்</p>
<p class="Shlok">பிரிவு அற நோற்றனள் என்னின், பின்னை, அத்</p>
<p class="Shlok para-style-override-7">திருவினின் திரு உளார் யாவர்? தெய்வமே! (46)</p>
<p class="Shlok">நீடுறு கீழ்த் திசை நின்ற யானையின்</p>
<p class="Shlok">கொடு உறு கரம் என, சிறிது கூறலாம்,</p>
<p class="Shlok">தோடு உறு மலர் எனச் சுரும்பு சுற்று அறாத்</p>
<p class="Shlok para-style-override-7">தாள் தொடு தடக் கை; வேறு உவமை சாலுமே? (47)</p>
<p class="Shlok">பச்சிலைத் தாமரை பகல் கண்டால் எனக்</p>
<p class="Shlok">கைச் செறி முகிழ் உகிர், கனகன் என்பவன்</p>
<p class="Shlok">வச்சிர யாக்கையை வகிர்ந்த வன் தொழில்</p>
<p class="Shlok para-style-override-7">நிச்சயம்; அன்று எனின், ஐயம் நீக்குமே. (48)</p>
<p class="Shlok">திரண்டில; ஒளி இல; திருவின் சேர்வு இல;</p>
<p class="Shlok">முரண் தரு மேரு வில் முரிய மூரி நாண்</p>
<p class="Shlok">புரண்டில; புகழ் இல; பொருப்பு என்று ஒன்று போன்று</p>
<p class="Shlok para-style-override-7">இரண்டு இல; புயங்களுக்கு உவமம் ஏற்குமோ? (49)</p>
<p class="Shlok">“கடற் படு பணிலமும்; கன்னிப் பூகமும்,</p>
<p class="Shlok">மிடற்றினுக்கு உவமை” என்று உரைக்கும் வெள்ளியோர்க்கு</p>
<p class="Shlok">உடன்பட ஒண்ணுமோ—உரகப் பள்ளியான்</p>
<p class="Shlok para-style-override-7">இடத்து உறை சங்கம் ஒன்று இருக்க, எங்களால்? (50)</p>
<p class="Shlok">அண்ணல்தன் திரு முகம் கமலம் ஆம் எனின்,</p>
<p class="Shlok">கண்ணினுக்கு உவமை வேறு யாது காட்டுகேன்?</p>
<p class="Shlok">தண் மதி ஆம் என உரைக்கத் தக்கதோ?</p>
<p class="Shlok para-style-override-7">வெண் மதி பொலிந்தது மெலிந்து தேயுமால்? (51)</p>
<p class="Shlok">“ஆரமும் அகிலும் நீவி அகன்ற</p>
<p class="Shlok">தோள் அமலன் செவ்வாய்</p>
<p class="Shlok">நாரம் உண்டு அலர்ந்த, செங் கேழ்</p>
<p class="Shlok">நளினம்” என்று உரைக்க நாணும்;</p>
<p class="Shlok">ஈரம் உண்டு, அமுதம் ஊறும்</p>
<p class="Shlok">இன் உரை இயம்பாதேனும்,</p>
<p class="Shlok">மூரல் வெண் முறுவல் பூவாப்</p>
<p class="Shlok para-style-override-7">பவளமோ, மொழியற்பாற்றே? (52)</p>
<p class="Shlok">முத்தம் கொல்லோ? முழு நிலவின்</p>
<p class="Shlok">முறியின் திறனோ? முறை அமுதச்</p>
<p class="Shlok">சொத்தின் துள்ளி வெள்ளி இனம்</p>
<p class="Shlok">தொடுத்த கொல்லொ? துறை அறத்தின்</p>
<p class="Shlok">வித்து முளைத்த அங்குரம்கொல்?</p>
<p class="Shlok">வேறே சிலகொல்? மெய்ம் முகிழ்த்த</p>
<p class="Shlok">தொத்தின் தொகைகொல்? யாது என்று</p>
<p class="Shlok para-style-override-7">பல்லுக்கு உவமை சொல்லுகேன்? (53)</p>
<p class="Shlok">எள்ளா நிலத்து இந்திரநீலத்து</p>
<p class="Shlok">எழுந்த கொழுந்தும் மரகதத்தின்</p>
<p class="Shlok">விள்ளா முழு மா நிழற் பிழம்பும்</p>
<p class="Shlok">வேண்ட வேண்டும் மேனியதோ?</p>
<p class="Shlok">தள்ளா ஓதி கோபத்தைக் </p>
<p class="Shlok">கௌவ வந்து சார்ந்ததுவும்</p>
<p class="Shlok">கொள்ளா, வள்ளல் திரு மூக்கிற்கு,</p>
<p class="Shlok para-style-override-7">உவமை பின்னும் குணிப்பு ஆமோ? (54)</p>
<p class="Shlok">பனிக்க, சுரத்து, கரன் முதலோர்</p>
<p class="Shlok">கவந்தப் படையும், பல் பேயும்,</p>
<p class="Shlok">தனிக் கைச் சிலையும், வானவரும்,</p>
<p class="Shlok">முனிவர் குழுவும், தனி அறனும்,</p>
<p class="Shlok">“இனிக் கட்டழிந்தது அரக்கர் குலம்”</p>
<p class="Shlok">என்னும் சுருதி ஈர்—இரண்டும்,</p>
<p class="Shlok">குனிக்க, குனித்த புருவத்துக்கு</p>
<p class="Shlok para-style-override-7">உவமம், நீயே, கோடியால். (55)</p>
<p class="Shlok">வரு நாள் தோன்றும், தனி மறுவும்,</p>
<p class="Shlok">வளர்வும் தேய்வும், வாள் அரவம்</p>
<p class="Shlok">ஒரு நாள் கவ்வும் உறு கோளும்,</p>
<p class="Shlok">இறப்பும், பிறப்பும் ஒழிவுற்றால்,</p>
<p class="Shlok">இரு—நால் பகலின் இலங்கு மதி,</p>
<p class="Shlok">அலங்கல் இருளின் எழில் நிழற் கீழ்ப்</p>
<p class="Shlok">பெரு நாள் நிற்பின், அவன் நெற்றிப்</p>
<p class="Shlok para-style-override-7">பெற்றித்து ஆகப் பெறும் மன்னோ! (56)</p>
<p class="Shlok">நீண்டு, குழன்று, நெய்த்து, இருண்டு,</p>
<p class="Shlok">நெறிந்து, செறிந்து, நெடு நீலம்</p>
<p class="Shlok">பூண்டு, புரிந்து, சரிந்து, கடை</p>
<p class="Shlok">சுருண்டு, புகையும் நறும் பூவும்</p>
<p class="Shlok">வேண்டும் அல்ல என, தெய்வ</p>
<p class="Shlok">வெறியே கமழும் நறுங் குஞ்சி,</p>
<p class="Shlok">ஈண்டு சடை ஆயினது என்றால்,</p>
<p class="Shlok para-style-override-7">மழை என்று உரைத்தல் இழிவு அன்றோ? (57)</p>
<p class="Shlok">‘புல்லல் ஏற்ற திருமகளும்,</p>
<p class="Shlok">பூவும், பொருந்தப் புவி ஏழும்</p>
<p class="Shlok">எல்லை ஏற்ற நெடுஞ் செல்வம்</p>
<p class="Shlok">எதிர்ந்த ஞான்றும், அஃது இன்றி</p>
<p class="Shlok">அல்லல் ஏற்ற கானகத்தும்,</p>
<p class="Shlok">அழியா நடையை, இழிவான</p>
<p class="Shlok">மல்லல் ஏற்றின் உளது என்றால்,</p>
<p class="Shlok para-style-override-7">மத்த யானை வருந்தாதோ?’ (58)</p>
<p class="Shlok">இன்ன மொழிய, அம் மொழி கேட்டு,</p>
<p class="Shlok">எரியின் இட்ட மெழுகு என்ன,</p>
<p class="Shlok">தன்னை அறியாது அயர்வாளை,</p>
<p class="Shlok">தரையின் வணங்கி, ‘நாயகனார்</p>
<p class="Shlok">சொன்ன குறி உண்டு; அடையாளச்</p>
<p class="Shlok">சொல்லும் உளவால், அவை, தோகை</p>
<p class="Shlok">அன்ன நடையாய், கேட்க!’ என,</p>
<p class="Shlok para-style-override-2">அறிவன் அறைவான் ஆயினான்: (59)</p>
<p class="Sub-Title">இராமன் உரைத்த அடையாளங்களைச் சொல்லுதல்</p>
<p class="Shlok">“நடத்தல் அரிது ஆகும் நெறி; நாள்கள் சில; தாயர்க்கு</p>
<p class="Shlok">அடுத்த பணி செய்து இவண் இருத்தி” என, அச் சொற்கு,</p>
<p class="Shlok">உடுத்த துகிலோடும், உயிர் உக்க உடலோடும்,</p>
<p class="Shlok para-style-override-7">எடுத்த முனிவோடும், அயல் நின்றதும் இசைப்பாய். (60)</p>
<p class="Shlok">“நீண்ட முடி வேந்தன் அருள் ஏந்தி, நிறை செல்வம்</p>
<p class="Shlok">பூண்டு, அதனை நீங்கி, நெறி போதலுறு நாளின்,</p>
<p class="Shlok">ஆண்ட நகர் ஆரையொடு வாயில் அகலாமுன்,</p>
<p class="Shlok para-style-override-7">யாண்டையது கான்?” என, இசைத்ததும் இசைப்பாய். (61)</p>
<p class="Shlok">“எள் அரிய தேர் தரு சுமந்திரன்! இசைப்பாய்,</p>
<p class="Shlok">வள்ளல் மொழி வாசகம்; மனத் துயர் மறந்தாள்;</p>
<p class="Shlok">கிள்ளையொடு பூவைகள் வளர்த்தல் கிள” என்னும்,</p>
<p class="Shlok para-style-override-2">பிள்ளை உரையின் திறம் உணர்த்துதி, பெயர்த்தும். (62)</p>
<p class="Sub-Title">கணையாழியைக் காட்டலும், சீதை அதைப் பெற்று மகிழ்தலும்</p>
<p class="Shlok">“மீட்டும் உரை வேண்டுவன இல்லை” என, “மெய்ப் பேர்</p>
<p class="Shlok">தீட்டியது; தீட்ட அரிய செய்கையது; செவ்வே,</p>
<p class="Shlok">நீட்டு இது” என, நேர்ந்தனன் எனா, நெடிய கையால்,</p>
<p class="Shlok para-style-override-7">காட்டினன் ஓர் ஆழி; அது வாள் நுதலி கண்டாள். (63)</p>
<p class="Shlok">இறந்தவர் பிறந்த பயன் எய்தினர்கொல் என்கோ?</p>
<p class="Shlok">மறந்தவர் அறிந்து உணர்வு வந்தனர்கொல் என்கோ?</p>
<p class="Shlok">துறந்த உயிர் வந்து இடை தொடர்ந்ததுகொல் என்கோ?</p>
<p class="Shlok para-style-override-7">திறம் தெரிவது என்னைகொல், இந் நல்நுதலி செய்கை? (64)</p>
<p class="Shlok">இழந்த மணி புற்று அரவு எதிர்ந்தது எனல் ஆனாள்;</p>
<p class="Shlok">பழந் தனம் இழந்தன படைத்தவரை ஒத்தாள்;</p>
<p class="Shlok">குழந்தையை உயிர்த்த மலடிக்கு உவமை கொண்டாள்;</p>
<p class="Shlok para-style-override-7">உழந்து விழி பெற்றது ஓர்உயிர்ப் பொறையும் ஒத்தாள். (65)</p>
<p class="Shlok">வாங்கினள்; முலைக் குவையில் வைத்தனள்; சிரத்தால்</p>
<p class="Shlok">தாங்கினள்; மலர்க் கண்மிசை ஒற்றினள்; தடந் தோள்</p>
<p class="Shlok">வீங்கினள்; மெலிந்தனள், குளிர்ந்தனள்; வெதுப்போடு</p>
<p class="Shlok para-style-override-7">ஏங்கினள்; உயிர்த்தனள்; இது இன்னது எனல் ஆமே? (66)</p>
<p class="Shlok">மோக்கும்; முலை வைத்து உறமுயங்கும்; ஒளிர் நல் நீர்</p>
<p class="Shlok">நீக்கி, நிறை கண் இணை ததும்ப, நெடு நீளம்</p>
<p class="Shlok">நோக்கும்; நுவலக் கருதும், ஒன்றும் நுவல்கில்லாள்;</p>
<p class="Shlok para-style-override-7">மேக்கு நிமிர் விம்மலள்; விழுங்கலுறுகின்றாள். (67)</p>
<p class="Shlok">நீண்ட விழி நேரிழைதன்</p>
<p class="Shlok">மின்னின் நிறம் எல்லாம்</p>
<p class="Shlok">பூண்டது, ஒளிர் பொன் அனைய</p>
<p class="Shlok">பொம்மல் நிறம்; மெய்யே!</p>
<p class="Shlok">ஆண்தகைதன் மோதிரம்</p>
<p class="Shlok">அடுத்த பொருள் எல்லாம்</p>
<p class="Shlok">தீண்டு அளவில், வேதிகை</p>
<p class="Shlok para-style-override-7">செய் தெய்வ மணிகொல்லோ (68)</p>
<p class="Shlok">இருந்து பசியால் இடர் உழந்தவர்கள் எய்தும்</p>
<p class="Shlok">அருந்தும் அமுது ஆகியது; அறத்தவரை அண்மும்</p>
<p class="Shlok">விருந்தும் எனல் ஆகியது; வீயும் உயிர் மீளும்</p>
<p class="Shlok para-style-override-2">மருந்தும் எனல் ஆகியது; வாழி மணி ஆழி! (69)</p>
<p class="Sub-Title">உயிர் தந்த உத்தமன்</p>
<p class="Shlok">இத் தகையள் ஆகி, உயிர் ஏமுற விளங்கும்,</p>
<p class="Shlok">முத்த நகையாள், விழியின் ஆலி முலை முன்றில்</p>
<p class="Shlok">தத்தி உக, மென் குதலை தள்ள, ‘உயிர் தந்தாய்!</p>
<p class="Shlok para-style-override-7">உத்தம!’ எனா, இனைய வாசகம் உரைத்தாள்: (70)</p>
<p class="Shlok">‘மும்மை ஆம் உலகம் தந்த</p>
<p class="Shlok">முதல்வற்கும் முதல்வன் தூது ஆய்,</p>
<p class="Shlok">செம்மையால் உயிர் தந்தாய்க்குச்</p>
<p class="Shlok">செயல் என்னால் எளியது உண்டே?</p>
<p class="Shlok">அம்மை ஆய், அப்பன் ஆய</p>
<p class="Shlok">அத்தனே! அருளின் வாழ்வே!</p>
<p class="Shlok">இம்மையே மறுமைதானும்</p>
<p class="Shlok para-style-override-7">நல்கினை, இசையோடு’ என்றாள். (71)</p>
<p class="Shlok">‘பாழிய பணைத் தோள் வீர!</p>
<p class="Shlok">துணை இலேன் பரிவு தீர்த்த</p>
<p class="Shlok">வாழிய வள்ளலே! யான் மறு</p>
<p class="Shlok">இலா மனத்தேன் என்னின்,</p>
<p class="Shlok">ஊழி ஓர் பகலாய் ஓதும்</p>
<p class="Shlok">யாண்டு எலாம், உலகம் ஏழும்</p>
<p class="Shlok">ஏழும் வீவுற்ற ஞான்றும்,</p>
<p class="Shlok para-style-override-2">இன்று என இருத்தி’ என்றாள். (72)</p>
<p class="Sub-Title">இராம—இலக்குவர் பற்றி அனுமன் கூறுதல்</p>
<p class="Shlok">மீண்டு உரை விளம்பலுற்றாள்,</p>
<p class="Shlok">‘விழுமிய குணத்தோய்! வீரன்</p>
<p class="Shlok">யாண்டையான், இளவலோடும்?</p>
<p class="Shlok">எவ் வழி எய்திற்று உன்னை?</p>
<p class="Shlok">ஆண்தகை, அடியேன் தன்மை</p>
<p class="Shlok">யார் சொல, அறிந்தது?’ என்றாள்;</p>
<p class="Shlok">தூண் திரள் தடந் தோளானும்,</p>
<p class="Shlok para-style-override-7">உற்றது சொல்லலுற்றான்: (73)</p>
<p class="Shlok">உழைக் குலத் தீய மாய உருவு</p>
<p class="Shlok">கொண்டு, உறுதல் செய்தான்,</p>
<p class="Shlok">மழைக் கரு நிறத்து மாய</p>
<p class="Shlok">அரக்கன், மாரீசன் என்பான்;</p>
<p class="Shlok">இழைத் தட மார்பத்து அண்ணல்</p>
<p class="Shlok">எய்ய, போய், வையம் சேர்வான்</p>
<p class="Shlok">அழைத்தது அவ் ஓசை; உன்னை</p>
<p class="Shlok para-style-override-7">மயக்கியது அரக்கன் சொல்லால். (74)</p>
<p class="Shlok">“இக் குரல் இளவல் கேளாது</p>
<p class="Shlok">ஒழிக” என, இறைவன் இட்டான்</p>
<p class="Shlok">மெய்க் குரல் சாபம், பின்னை,</p>
<p class="Shlok">விளைந்தது விதியின் வெம்மை;</p>
<p class="Shlok">“பொய்க் குரல் இன்று, பொல்லாப்</p>
<p class="Shlok">பொருள் பின்பு பயக்கும்” என்பான்,</p>
<p class="Shlok">கைக் குரல் வரி வில்லானும்,</p>
<p class="Shlok para-style-override-7">இளையவன் வரவு கண்டான். (75)</p>
<p class="Shlok">கண்ட பின், இளைய வீரன்</p>
<p class="Shlok">முகத்தினால் கருத்தை ஓர்ந்த</p>
<p class="Shlok">புண்டரிகக் கணானும்,</p>
<p class="Shlok">உற்றது புகலக் கேட்டான்;</p>
<p class="Shlok">வண்டு உறை சாலை வந்தான்,</p>
<p class="Shlok">நின் திரு வடிவு காணான்,</p>
<p class="Shlok">உண்டு உயிர், இருந்தான்;</p>
<p class="Shlok para-style-override-7">இன்னல் உழப்பதற்கு ஏது ஒன்றோ? (76)</p>
<p class="Shlok">தேண்டி நேர் கண்டேன்; வாழி!</p>
<p class="Shlok">தீது இலன் எம் கோன்; ஆகம்</p>
<p class="Shlok">பூண்ட மெய் உயிரே நீ!</p>
<p class="Shlok">அப் பொய் உயிர் போயே நின்ற</p>
<p class="Shlok">ஆண்தகை நெஞ்சில்நின்றும்</p>
<p class="Shlok">அகன்றிலை; அழிவு உண்டாமோ?</p>
<p class="Shlok">ஈண்டு நீ இருந்தாய்; ஆண்டு,</p>
<p class="Shlok para-style-override-7">அங்கு, எவ் உயிர் விடும் இராமன்? (77)</p>
<p class="Shlok">அந் நிலை ஆய அண்ணல், ஆண்டு</p>
<p class="Shlok">நின்று, அன்னை! நின்னைத்</p>
<p class="Shlok">துன் இருங் கானும் யாறும்</p>
<p class="Shlok">மலைகளும் தொடர்ந்து நாடி,</p>
<p class="Shlok">இன் உயிர் இன்றி ஏகும்</p>
<p class="Shlok">இயந்திரப் படிவம் ஒப்பான்,</p>
<p class="Shlok">தன் உயிர் புகழ்க்கு விற்ற</p>
<p class="Shlok para-style-override-7">சடாயுவை வந்து சார்ந்தான். (78)</p>
<p class="Shlok">வந்து, அவன் மேனி நோக்கி,</p>
<p class="Shlok">வான் உயர் துயரின் வைகி,</p>
<p class="Shlok">“எந்தை! நீ உற்ற தன்மை</p>
<p class="Shlok">இயம்பு” என, இலங்கை வேந்தன்,</p>
<p class="Shlok">சுந்தரி! நின்னைச் செய்த</p>
<p class="Shlok">வஞ்சனை சொல்லச் சொல்ல,</p>
<p class="Shlok">வெந்தன உலகம் என்ன,</p>
<p class="Shlok para-style-override-7">நிமிர்ந்தது சீற்ற வெந் தீ. (79)</p>
<p class="Shlok">சீறி, “இவ் உலகம் மூன்றும்</p>
<p class="Shlok">தீந்து உக, சின வாய் அம்பால்</p>
<p class="Shlok">நூறுவென்” என்று, கை வில்</p>
<p class="Shlok">நோக்கிய காலை, நோக்கி,</p>
<p class="Shlok">“ஊறு ஒரு சிறியோன் செய்ய,</p>
<p class="Shlok">முனிதியோ உலகை? உள்ளம்</p>
<p class="Shlok">ஆறுதி” என்று, தாதை</p>
<p class="Shlok para-style-override-7">ஆற்றலின் சீற்றம் ஆறி. (80)</p>
<p class="Shlok">“எவ் வழி ஏகியுற்றான்?</p>
<p class="Shlok">யாண்டையான்? உறையுள் யாது?</p>
<p class="Shlok">செவ்வியோய், கூறுக!” என்ன,</p>
<p class="Shlok">செப்புவான் உற்ற செவ்வி,</p>
<p class="Shlok">வெவ்விய விதியின் கொட்பால்,</p>
<p class="Shlok">வீடினன் கழுகின் வேந்தன்;</p>
<p class="Shlok">எவ்விய வரி விற் செங் கை</p>
<p class="Shlok para-style-override-7">இருவரும், இடரின் வீழ்ந்தார். (81)</p>
<p class="Shlok">அயர்ந்தவர், அரிதின் தேறி,</p>
<p class="Shlok">ஆண் தொழில் தாதைக்கு, ஆண்டு,</p>
<p class="Shlok">செயத் தகு கடன்மை யாவும்,</p>
<p class="Shlok">தேவரும் மருளச் செய்தார்;</p>
<p class="Shlok">“கயத் தொழில் அரக்கன்தன்னை</p>
<p class="Shlok">நாடி, நாம் காண்டும்?” என்னா,</p>
<p class="Shlok">புயல் தொடு குடுமிக் குன்றும்,</p>
<p class="Shlok para-style-override-7">கானமும், கடிது போனார். (82)</p>
<p class="Shlok">அவ் வழி, நின்னைக் காணாது,</p>
<p class="Shlok">அயர்த்தவர் அரிதின் தேறி,</p>
<p class="Shlok">செவ் வழி நயனம், செல்லும்</p>
<p class="Shlok">நெடு வழி சேறு செய்ய,</p>
<p class="Shlok">வெவ் அழல் உற்ற மெல்லென்</p>
<p class="Shlok">மெழுகு என அழியும் மெய்யன்,</p>
<p class="Shlok">இவ் வழி இனைய பன்னி,</p>
<p class="Shlok para-style-override-7">அறிவு அழிந்து, இரங்கலுற்றான். (83)</p>
<p class="Shlok">கன்மத்தை ஞாலத்தவர்</p>
<p class="Shlok">யார் உளரே கடப்பார்?</p>
<p class="Shlok">பொன் மொய்த்த தோளான்; மயல்</p>
<p class="Shlok">கொண்டு, புலன்கள் வேறாய்,</p>
<p class="Shlok">நல் மத்தை நாகத்து</p>
<p class="Shlok">அயல் சூடிய நம்பனேபோல்,</p>
<p class="Shlok">உன்மத்தன் ஆனான், தனை</p>
<p class="Shlok para-style-override-7">ஒன்றும் உணர்ந்திலாதான். (84)</p>
<p class="Shlok">“போது ஆயினபோது, உன</p>
<p class="Shlok">தண் புனல் ஆடல் பொய்யோ?</p>
<p class="Shlok">சீதா, பவளக் கொடி</p>
<p class="Shlok">அன்னவள்—தேடி, என்கண்</p>
<p class="Shlok">நீ தா; தருகிற்றிலையேல்,</p>
<p class="Shlok">நெருப்பு ஆதி!” என்னா,</p>
<p class="Shlok">கோதாவரியைச் சினம்</p>
<p class="Shlok para-style-override-7">கொண்டனன், கொண்டல் ஒப்பான். (85)</p>
<p class="Shlok">“குன்றே! கடிது ஓடினை,</p>
<p class="Shlok">கோமளக் கொம்பர் அன்ன</p>
<p class="Shlok">என் தேவியைக் காட்டுதி;</p>
<p class="Shlok">காட்டலைஎன்னின், இவ் அம்பு</p>
<p class="Shlok">ஒன்றே அமையும், உனுடைக்</p>
<p class="Shlok">குலம் உள்ள எல்லாம்</p>
<p class="Shlok">இன்றே பிளவா, எரியா,</p>
<p class="Shlok para-style-override-7">கரி ஆக்க” என்றான். (86)</p>
<p class="Shlok">“பொன் மான் உருவால் சில</p>
<p class="Shlok">மாயை புணர்க்க அன்றோ,</p>
<p class="Shlok">என் மான் அகல்வுற்றனள்</p>
<p class="Shlok">இப்பொழுது என்கண்?” என்னா,</p>
<p class="Shlok">நன் மான்களை நோக்கி, “நும்</p>
<p class="Shlok">நாமமும் மாய்ப்பென் இன்றே,</p>
<p class="Shlok">வில் மாண் கொலை வாளியின்”</p>
<p class="Shlok para-style-override-7">என்று, வெகுண்டு நின்றான். (87)</p>
<p class="Shlok">வேறுற்ற மனத்தவன், இன்ன விளம்பி நோவ,</p>
<p class="Shlok">ஆறுற்ற நெஞ்சின் தனது ஆர் உயிர் ஆய தம்பி</p>
<p class="Shlok">கூறுற்ற சொல் என்று உள கோது அறு நல் மருந்தால்</p>
<p class="Shlok para-style-override-7">தேறுற்று, உயிர் பெற்று, இயல்பும் சில தேறலுற்றான். (88)</p>
<p class="Shlok">வந்தான் இளையானொடு, வான் உயர் தேரின் வைகும்</p>
<p class="Shlok">நந்தா விளக்கின் வரும் எம் குல நாதன் வாழும்</p>
<p class="Shlok">சந்து ஆர் தடங் குன்றினில்; தன் உயிர்க் காதலோனும்</p>
<p class="Shlok para-style-override-7">செந் தாமரைக் கண்ணனும், நட்டனர் தேவர் உய்ய. (89)</p>
<p class="Shlok">உண்டாயதும், உற்றதும், முற்றும் உணர்த்தி, உள்ளம்</p>
<p class="Shlok">புண்தான் என நோய் உற விம்முறுகின்ற போழ்தின்,</p>
<p class="Shlok">எண்தான் உழந்துஇட்ட நும் ஏந்து இழை, யாங்கள் காட்ட,</p>
<p class="Shlok para-style-override-7">கண்டான், உயர் போதமும் வேதமும் காண்கிலாதான். (90)</p>
<p class="Shlok">தணிகின்ற நம் சொல் தொடர்</p>
<p class="Shlok">தன்மையது அன்று தன்மை;</p>
<p class="Shlok">துணி கொண்டு இலங்கும்</p>
<p class="Shlok">சுடர் வேலவன், தூய நின்கண்</p>
<p class="Shlok">அணி கண்டுழியே, அமுதம்</p>
<p class="Shlok">தெளித்தாலும் ஆறாப்</p>
<p class="Shlok">பிணி கொண்டது; பண்டு அது உண்டு</p>
<p class="Shlok para-style-override-7">ஆயினும், பேர்ப்பது அன்றால். (91)</p>
<p class="Shlok">அயர்வு உற்று, அரிதின் தெளிந்து,</p>
<p class="Shlok">அம் மலைக்கு அப் புறத்து ஓர்</p>
<p class="Shlok">உயர் பொன் கிரி உற்று உளன்,</p>
<p class="Shlok">வாலி என்று ஓங்கல் ஒப்பான்,</p>
<p class="Shlok">துயர்வு உற்று அவ் இராவணன்</p>
<p class="Shlok">வாலிடைப் பண்டு தூங்க,</p>
<p class="Shlok">மயர்வு உற்ற பொருப்பொடு,</p>
<p class="Shlok para-style-override-7">மால் கடல் தாவி வந்தான். (92)</p>
<p class="Shlok">ஆயானை, ஓர் அம்பினில் ஆர் உயிர் வாங்கி, அன்பின்</p>
<p class="Shlok">தூயான்வயின், அவ் அரசு ஈந்தவன், “சுற்று சேனை</p>
<p class="Shlok">மேயான் வருவான்” என விட்டனன்; மேவுகாறும்</p>
<p class="Shlok para-style-override-7">ஏயான், இருந்தான், இடைத்திங்கள் இரண்டு இரண்டும். (93)</p>
<p class="Shlok">‘பின் கூடிய சேனை பெருந் திசை பின்ன ஆக,</p>
<p class="Shlok">வில் கூடு நுதல் திரு! நின்னிடை மேவ ஏவி,</p>
<p class="Shlok">தெற்கு ஊடுருவக் கடிது ஏவினன் என்னை’ என்ன,</p>
<p class="Shlok para-style-override-2">முன் கூடின கூறினன், காலம் ஓர் மூன்றும் வல்லான். (94)</p>
<p class="Sub-Title">‘என் நாயகன் வருந்தினாரோ?’</p>
<p class="Shlok">அன்பினன் இவ் உரை உணர்த்த, ஆரியன்</p>
<p class="Shlok">வன் பொறை நெஞ்சினன் வருத்தம் உன்னுவாள்,</p>
<p class="Shlok">என்பு உற உருகினள்; இரங்கி ஏங்கினள்;</p>
<p class="Shlok para-style-override-2">துன்பமும் உவகையும் சுமந்த உள்ளத்தாள். (95)</p>
<p class="Sub-Title">‘கடல் கடந்தது, எவ்வாறு?’</p>
<p class="Shlok">நையுறு சிந்தையள், நயன வாரியின்</p>
<p class="Shlok">தொய்யல் வெஞ் சுழியிடைச் சுழிக்கும் மேனியள்,</p>
<p class="Shlok">‘ஐய! நீ அளப்ப அரும் அளக்கர் நீந்தினை</p>
<p class="Shlok para-style-override-7">எய்தியது எப் பரிசு? இயம்புவாய்!’ என்றாள். (96)</p>
<p class="Shlok">‘சுருங்கு இடை! உன் ஒரு துணைவன் தூய தாள்</p>
<p class="Shlok">ஒருங்குடை உணர்வினோர், ஓய்வு இல் மாயையின்</p>
<p class="Shlok">பெருங் கடல் கடந்தனர் பெயரும் பெற்றிபோல்,</p>
<p class="Shlok para-style-override-7">கருங் கடல் கடந்தனென், காலினால்’ என்றான். (97)</p>
<p class="Shlok">‘இத் துணைச் சிறியது ஓர் ஏண் இல் யாக்கையை;</p>
<p class="Shlok">தத்தினை கடல்; அது, தவத்தின் ஆயதோ?</p>
<p class="Shlok">சித்தியின் இயன்றதோ? செப்புவாய்?’ என்றாள்—</p>
<p class="Shlok para-style-override-7">முத்தினும், நிலவினும், முறுவல் முற்றினாள். (98)</p>
<p class="Shlok">சுட்டினன் நின்றனன்—தொழுத கையினன்;</p>
<p class="Shlok">விட்டு உயர் தோளினன்; விசும்பின் மேக்கு உயர்</p>
<p class="Shlok">எட்ட அரு நெடு முகடு எய்தி, நீளுமேல்</p>
<p class="Shlok para-style-override-7">முட்டும் என்று, உருவொடு வளைந்த மூர்த்தியான். (99)</p>
<p class="Shlok">‘செவ் வழிப் பெருமை என்று உரைக்கும் செம்மைதான்</p>
<p class="Shlok">வெவ் வழிப் பூதம் ஓர் ஐந்தின் மேலதோ?</p>
<p class="Shlok">அவ் வழித்து அன்று எனின், அனுமன் பாலதோ?</p>
<p class="Shlok para-style-override-7">எவ் வழித்து ஆகும்?’ என்று எண்ணும் ஈட்டதே. (100)</p>
<p class="Shlok">ஒத்து உயர் கனக வான் கிரியின் ஓங்கிய</p>
<p class="Shlok">மெய்த் துறு மரம்தொறும் மின்மினிக் குலம்</p>
<p class="Shlok">மொய்த்து உளவாம் என, முன்னும் பின்னரும்,</p>
<p class="Shlok para-style-override-7">தொத்தின தாரகை, மயிரின் சுற்று எலாம். (101)</p>
<p class="Shlok">கண்தலம் அறிவொடு, கடந்த காட்சிய,</p>
<p class="Shlok">விண்தலம் இரு புடை, விளங்கும் மெய்ம்மைய,</p>
<p class="Shlok">குண்டலம் இரண்டும், அக் கோளின் மாச் சுடர்</p>
<p class="Shlok para-style-override-7">மண்டலம் இரண்டொடும், மாறு கொண்டவே. (102)</p>
<p class="Shlok">‘ஏண் இலது ஒரு குரங்கு ஈது’ என்று எண்ணலா</p>
<p class="Shlok">ஆணியை, அனுமனை, அமைய நோக்குவான்,</p>
<p class="Shlok">‘சேண் உயர் பெருமை ஓர் திறத்தது அன்று’ எனா,</p>
<p class="Shlok para-style-override-7">நாண் உறும்—உலகு எலாம் அளந்த நாயகன். (103)</p>
<p class="Shlok">எண் திசை மருங்கினும், உலகம் யாவினும்,</p>
<p class="Shlok">தண்டல் இல் உயிர் எலாம் தன்னை நோக்கின;</p>
<p class="Shlok">அண்டம் என்றதின் உறை அமரர் யாரையும்</p>
<p class="Shlok para-style-override-7">கண்டனன், தானும், தன் கமலக் கண்களால். (104)</p>
<p class="Shlok">எழுந்து உயர் நெடுந்தகை இரண்டு பாதமும்</p>
<p class="Shlok">அழுந்துற அழுத்தலின், இலங்கை ஆழ் கடல்</p>
<p class="Shlok">விழுந்தது; நிலமிசை விரிந்த வெண் திரை</p>
<p class="Shlok para-style-override-2">தழைந்தன; புரண்டன மீனம்தாம் எலாம். (105)</p>
<p class="Sub-Title">அனுமன் பேருரு களைதல்</p>
<p class="Shlok">வஞ்சிஅம் மருங்குல் அம் மறு இல் கற்பினாள்,</p>
<p class="Shlok">கஞ்சமும் புரைவன கழலும் கண்டிலாள்;</p>
<p class="Shlok">‘துஞ்சினர் அரக்கர்’ என்று உவக்கும் சூழ்ச்சியாள்,</p>
<p class="Shlok para-style-override-7">‘அஞ்சினென் இவ் உரு; அடக்குவாய்’ என்றாள். (106)</p>
<p class="Shlok">‘முழுவதும் இவ் உருக் காண முற்றிய</p>
<p class="Shlok">குழு இலது உலகு; இனி, குறுகுவாய்’ என்றாள்,—</p>
<p class="Shlok">எழுவினும் எழில் இலங்கு இராமன் தோள்களைத்</p>
<p class="Shlok para-style-override-7">தழுவினளாம் என, தளிர்க்கும் சிந்தையாள். (107)</p>
<p class="Sub-Title">சீதை, அனுமனைப் புகழ்தல்</p>
<p class="Shlok">ஆண்தகை அனுமனும், ‘அருளது ஆம்’ எனா,</p>
<p class="Shlok">மீண்டனன், விசும்பு எனும் பதத்தை மீச் செல்வான்,</p>
<p class="Shlok">காண்டலுக்கு உரியது ஓர் உருவு காட்டினான்;</p>
<p class="Shlok para-style-override-7">தூண்டல் இல்விளக்கு அனாள் இனைய சொல்லினாள். (108)</p>
<p class="Shlok">இடந்தாய் உலகை மலையோடும்,</p>
<p class="Shlok">எடுத்தாய் விசும்பை இவை சுமக்கும்</p>
<p class="Shlok">படம் தாழ் அரவை ஒரு கரத்தால்</p>
<p class="Shlok">பறித்தாய், எனினும், பயன் இன்றால்;</p>
<p class="Shlok">நடந்தாய் இடையே என்றாலும்,</p>
<p class="Shlok">நாண் ஆம் நினக்கு; நளிர் கடலைக்</p>
<p class="Shlok">கடந்தாய் என்றல் என் ஆகும்?—</p>
<p class="Shlok para-style-override-7">காற்றாம் அன்ன கடுமையாய்! (109)</p>
<p class="Shlok">ஆழி நெடுங் கை ஆண்தகைதன்</p>
<p class="Shlok">அருளும், புகழும், அழிவு இன்றி,</p>
<p class="Shlok">ஊழி பலவும் நிலைநிறுத்தற்கு,</p>
<p class="Shlok">ஒருவன் நீயே உளை ஆனாய்;—</p>
<p class="Shlok">பாழி நெடுந் தோள் வீரா!—நின்</p>
<p class="Shlok">பெருமைக்கு ஏற்ப, பகை இலங்கை</p>
<p class="Shlok">ஏழு கடற்கும் அப் புறத்தது</p>
<p class="Shlok para-style-override-7">ஆகாதிருந்தது இழிவு அன்றோ? (110)</p>
<p class="Shlok">அறிவும் ஈதே, உரு ஈதே,</p>
<p class="Shlok">ஆற்றல் ஈதே, ஐம் புலத்தின்</p>
<p class="Shlok">செறிவும் ஈதே, செயல் ஈதே,</p>
<p class="Shlok">தேற்றம் ஈதே, தேற்றத்தின்</p>
<p class="Shlok">நெறியும் ஈதே, நினைவு ஈதே,</p>
<p class="Shlok">நீதி ஈதே, நினக்கு என்றால்,</p>
<p class="Shlok">வெறியர் அன்றோ, குணங்களான்</p>
<p class="Shlok para-style-override-7">விரிஞ்சன் முதலாம் மேலானோர்? (111)</p>
<p class="Shlok">மின் நேர் எயிற்று வல் அரக்கர்</p>
<p class="Shlok">வீக்கம் நோக்கி, வீரற்குப்</p>
<p class="Shlok">பின்னே பிறந்தான் அல்லது ஓர்</p>
<p class="Shlok">துணை இலாத பிழை நோக்கி,</p>
<p class="Shlok">உன்னாநின்றே உடைகின்றேன்,</p>
<p class="Shlok">ஒழிந்தேன் ஐயம்; உயிர் உயிர்த்தேன்;</p>
<p class="Shlok">என்னே? நிருதர் என் ஆவர், நீயே</p>
<p class="Shlok para-style-override-7">எம் கோன் துணை என்றால்? (112)</p>
<p class="Shlok">‘மாண்டேன் எனினும் பழுது அன்றே;</p>
<p class="Shlok">இன்றே, மாயச் சிறைநின்றும்</p>
<p class="Shlok">மீண்டேன்; என்னை ஒறுத்தாரைக்</p>
<p class="Shlok">குலங்களோடும் வேர் அறுத்தேன்;</p>
<p class="Shlok">பூண்டேன் எம் கோன் பொலங்</p>
<p class="Shlok">கழலும்; புகழே அன்றி, புன் பழியும்</p>
<p class="Shlok">தீண்டேன்’ என்று, மனம் மகிழ்ந்தாள்,</p>
<p class="Shlok para-style-override-7">திருவின் முகத்துத் திருஆனாள். (113)</p>
<p class="Shlok">அண்ணற் பெரியோன், அடிவணங்கி,</p>
<p class="Shlok">அறிய உரைப்பான், ‘அருந்ததியே!</p>
<p class="Shlok">வண்ணக் கடலினிடைக் கிடந்த</p>
<p class="Shlok">மணலின் பலரால்; வானரத்தின்</p>
<p class="Shlok">எண்ணற்கு அரிய படைத் தலைவர்,</p>
<p class="Shlok">இராமற்கு அடியார்; யான் அவர்தம்</p>
<p class="Shlok">பண்ணைக்கு ஒருவன் எனப் போந்தேன்;</p>
<p class="Shlok para-style-override-2">ஏவல் கூவல் பணி செய்வேன். (114)</p>
<p class="Sub-Title">வானரப் படையின் சிறப்பை எடுத்துரைத்தல்</p>
<p class="Shlok">வெள்ளம் எழுபது உளது அன்றோ</p>
<p class="Shlok">வீரன் சேனை? இவ் வேலைப்</p>
<p class="Shlok">பள்ளம், ஒரு கை நீர் அள்ளிக்</p>
<p class="Shlok">குடிக்க, சாலும் பான்மையதோ?</p>
<p class="Shlok">கள்ள அரக்கர் கடி இலங்கை</p>
<p class="Shlok">காணாது ஒழிந்ததால் அன்றோ?</p>
<p class="Shlok">உள்ள துணையும் உளது ஆவது?</p>
<p class="Shlok para-style-override-7">அறிந்தபின்னும் உளது ஆமோ? (115)</p>
<p class="Shlok">வாலி இளவல், அவன் மைந்தன்,</p>
<p class="Shlok">மயிந்தன், துமிந்தன், வயக் குமுதன்,</p>
<p class="Shlok">நீலன், இடபன், குமுதாக்கன்,</p>
<p class="Shlok">பனசன், சரபன், நெடுஞ் சாம்பன்,</p>
<p class="Shlok">காலன் அனைய துன்மருடன்,</p>
<p class="Shlok">காம்பன், கவயன், கவயாக்கன்,</p>
<p class="Shlok">ஞாலம் அறியும் நளன், சங்கன்,</p>
<p class="Shlok para-style-override-7">விந்தன், துவிந்தன், மதன் என்பான்; (116)</p>
<p class="Shlok">தம்பன், தூமத் தனிப் பெயரோன்,</p>
<p class="Shlok">ததியின் வதனன், சதவலி என்று</p>
<p class="Shlok">இம்பர் உலகோடு எவ் உலகும்</p>
<p class="Shlok">எடுக்கும் மிடுக்கர், இராமன் கை</p>
<p class="Shlok">அம்பின், உதவும் படைத் தலைவர்;</p>
<p class="Shlok">அவரை நோக்கின், இவ் அரக்கர்,</p>
<p class="Shlok">வம்பின் முலையாய்! உறை இடவும்</p>
<p class="Shlok para-style-override-7">போதார்; கணக்கு வரம்பு உண்டோ? (117)</p>
<p class="Book-End-Line para-style-override-4">* * * * *<span></span></p>


<p class="Page-Break"> </p>
<p class="Heading" id="toc_marker-8">5. சூடாமணிப் படலம்</p>
<p class="Sub-Title">அனுமனின் வேண்டுகோள்</p>
<p class="Shlok">‘உண்டு துணை என்ன</p>
<p class="Shlok">எளிதோ உலகின்? அம்மா!</p>
<p class="Shlok">புண்டரிகை போலும் இவள்</p>
<p class="Shlok">இன்னல் புரிகின்றாள்;</p>
<p class="Shlok">அண்ட முதல் நாயகனது</p>
<p class="Shlok">ஆவி அனையாளைக்</p>
<p class="Shlok">கொண்டு அகல்வதே கருமம்’</p>
<p class="Shlok para-style-override-7">என்று உணர்வுகொண்டான். (1)</p>
<p class="Shlok">கேட்டி, அடியேன் உரை; முனிந்தருளல்; கேள், ஆய்!</p>
<p class="Shlok">வீட்டியிடும் மேல் அவனை; வேறல் வினை அன்றால்;</p>
<p class="Shlok">ஈட்டி இனி என் பல; இராமன் எதிர், நின்னைக்</p>
<p class="Shlok para-style-override-7">காட்டி அடி தாழ்வென்; இது காண்டி இது காலம்; (2)</p>
<p class="Shlok">பொன் திணி பொலங்கொடி!</p>
<p class="Shlok">என் மென் மயிர் பொருந்தித்</p>
<p class="Shlok">துன்றிய புயத்து இனிது</p>
<p class="Shlok">இருக்க; துயர் விட்டாய்,</p>
<p class="Shlok">இன் துயில் விளைக்க; ஓர்</p>
<p class="Shlok">இமைப்பின், இறை வைகும்</p>
<p class="Shlok">குன்றிடை, உனைக் கொடு</p>
<p class="Shlok para-style-override-7">குதிப்பென்; இடை கொள்ளேன். (3)</p>
<p class="Shlok">அறிந்து, இடை, அரக்கர் தொடர்வார்கள் உளராமேல்,</p>
<p class="Shlok">முறிந்து உதிர நூறி, என் மனச் சினம் முடிப்பேன்;</p>
<p class="Shlok">நெறிந்த குழல்! நின்நிலைமை கண்டும், நெடியோன்பால்,</p>
<p class="Shlok para-style-override-7">வெறுங் கை பெயரேன்— ஒருவராலும் விளியாதேன். (4)</p>
<p class="Shlok">“இலங்கையொடும் ஏகுதிகொல்”</p>
<p class="Shlok">என்னினும், இடந்து, என்</p>
<p class="Shlok">வலம்கொள் ஒரு கைத்தலையில்</p>
<p class="Shlok">வைத்து, எதிர் தடுப்பான்</p>
<p class="Shlok">விலங்கினரை நூறி, வரி</p>
<p class="Shlok">வெஞ் சிலையினோர்தம்</p>
<p class="Shlok">பொலங் கொள் கழல் தாழ்குவென்;</p>
<p class="Shlok para-style-override-7">இது, அன்னை! பொருள் அன்றால். (5)</p>
<p class="Shlok">அருந்ததி! உரைத்தி—அழகற்கு அருகு சென்று, “உன்</p>
<p class="Shlok">மருந்து அனைய தேவி, நெடு வஞ்சர் சிறை வைப்பில்,</p>
<p class="Shlok">பெருந் துயரினோடும், ஒரு வீடு பெறுகில்லாள்,</p>
<p class="Shlok para-style-override-7">இருந்தனள்” எனப் பகரின், என் அடிமை என் ஆம்? (6)</p>
<p class="Shlok">“புண் தொடர்வு அகற்றிய புயத்தினொடு புக்கேன்,</p>
<p class="Shlok">விண்டவர் வலத்தையும் விரித்து உரைசெய்கேனோ?</p>
<p class="Shlok">கொண்டு வருகிற்றிலென்; உயிர்க்கு உறுதி கொண்டேன்;</p>
<p class="Shlok para-style-override-7">கண்டு வருகிற்றிலென்” எனக் கழறுகேனோ? (7)</p>
<p class="Shlok">“இருக்கும் மதில் சூழ் கடி இலங்கையை இமைப்பின்</p>
<p class="Shlok">உருக்கி எரியால், இகல் அரக்கனையும் ஒன்றா</p>
<p class="Shlok">முருக்கி, நிருதக் குலம் முடித்து, வினை முற்றிப்</p>
<p class="Shlok para-style-override-7">பொருக்க அகல்க” என்னினும், அதுஇன்று புரிகின்றேன். (8)</p>
<p class="Shlok">இந்துநுதல்! நின்னொடு இவண் எய்தி, இகல் வீரன்,</p>
<p class="Shlok">சிந்தை உறு வெந் துயர் தவிர்ந்து, தெளிவோடும்,</p>
<p class="Shlok">அந்தம் இல் அரக்கர் குலம் அற்று அவிய நூறி,</p>
<p class="Shlok para-style-override-7">நந்தல் இல் புவிக்கண் இடர், பின் களைதல் நன்றால். (9)</p>
<p class="Shlok">‘வேறு இனி விளம்ப உளதன்று; விதியால், இப்</p>
<p class="Shlok">பேறு பெற, என்கண் அருள் தந்தருளு; பின் போய்</p>
<p class="Shlok">ஆறு துயர்; அம் சொல் இள வஞ்சி! அடியேன் தோள்</p>
<p class="Shlok para-style-override-2">ஏறு, கடிது’ என்று, தொழுது இன் அடி பணிந்தான். (10)</p>
<p class="Sub-Title">‘எனக்கு ஏற்ற செயல் அன்று’</p>
<p class="Shlok">ஏய நல் மொழி எய்த விளம்பிய</p>
<p class="Shlok">தாயை முன்னிய கன்று அனையான்தனக்கு,</p>
<p class="Shlok">‘ஆய தன்மை அரியது அன்றால்’ என,</p>
<p class="Shlok para-style-override-7">தூய மென்சொல் இனையன சொல்லினாள்: (11)</p>
<p class="Shlok">அரியது அன்று; நின் ஆற்றலுக்கு ஏற்றதே;</p>
<p class="Shlok">தெரிய எண்ணினை; செய்வதும் செய்தியே;</p>
<p class="Shlok">உரியது அன்று என ஓர்கின்றது உண்டு, அது என்</p>
<p class="Shlok para-style-override-7">பெரிய பேதைமைச் சில் மதிப் பெண்மையால். (12)</p>
<p class="Shlok">வேலையின்னிடையே வந்து, வெய்யவர்,</p>
<p class="Shlok">கோலி, நின்னொடும் வெஞ் சரம் கோத்தபோது,</p>
<p class="Shlok">ஆலம் அன்னவர்க்கு அல்லை, எற்கு அல்லையால்;</p>
<p class="Shlok para-style-override-7">சாலவும் தடுமாறும்; தனிமையோய்! (13)</p>
<p class="Shlok">அன்றியும், பிறிது உள்ளது ஒன்று; ஆரியன்</p>
<p class="Shlok">வென்றி வெஞ் சிலை மாசுணும்; வேறு இனி</p>
<p class="Shlok">நன்றி என்? பதம் வஞ்சித்த நாய்களின்</p>
<p class="Shlok para-style-override-7">நின்ற வஞ்சனை, நீயும் நினைத்தியோ? (14)</p>
<p class="Shlok">கொண்ட போரின் எம் கொற்றவன் வில் தொழில்</p>
<p class="Shlok">அண்டர் ஏவரும் நோக்க, என் ஆக்கையைக்</p>
<p class="Shlok">கண்ட வாள் அரக்கன் விழி, காகங்கள்</p>
<p class="Shlok para-style-override-7">உண்டபோது அன்றி, யான் உளென் ஆவெனோ? (15)</p>
<p class="Shlok">வெற்றி நாணுடை வில்லியர் வில் தொழில்</p>
<p class="Shlok">முற்ற, நாண் இல் அரக்கியர், மூக்கொடும்</p>
<p class="Shlok">அற்ற நாணினர் ஆயின போது அன்றி,</p>
<p class="Shlok para-style-override-7">பெற்ற நாணமும் பெற்றியது ஆகுமோ? (16)</p>
<p class="Shlok">பொன் பிறங்கல் இலங்கை, பொருந்தலர்</p>
<p class="Shlok">என்பு மால் வரை ஆகிலதேஎனின்,</p>
<p class="Shlok">இற் பிறப்பும், ஒழுக்கும், இழுக்கம் இல்</p>
<p class="Shlok para-style-override-8">கற்பும், யான் பிறர்க்கு எங்ஙனம் காட்டுகேன்? (17)</p>
<p class="Shlok">அல்லல் மாக்கள் இலங்கையது ஆகுமோ?</p>
<p class="Shlok">எல்லை நீத்த உலகங்கள் யாவும், என்</p>
<p class="Shlok">சொல்லினால் சுடுவேன்; அது, தூயவன்</p>
<p class="Shlok para-style-override-7">வில்லின் ஆற்றற்கு மாசு என்று, வீசினேன். (18)</p>
<p class="Shlok">வேறும் உண்டு உரை; கேள் அது; மெய்ம்மையோய்!</p>
<p class="Shlok">ஏறு சேவகன் மேனி அல்லால், இடை</p>
<p class="Shlok">ஆறும் ஐம்பொறி நின்னையும், “ஆண்” எனக்</p>
<p class="Shlok para-style-override-7">கூறும்; இவ் உருத் தீண்டுதல் கூடுமோ? (19)</p>
<p class="Shlok">தீண்டினான்எனின், இத்தனை சேண் பகல்</p>
<p class="Shlok">ஈண்டுமோ உயிர் மெய்யின்? “இமைப்பின்முன்</p>
<p class="Shlok">மாண்டு தீர்வென்” என்றே, நிலம் வன் கையால்</p>
<p class="Shlok para-style-override-7">கீண்டு கொண்டு, எழுந்து ஏகினன், கீழ்மையான். (20)</p>
<p class="Shlok">“மேவு சிந்தை இல் மாதரை மெய் தொடின்,</p>
<p class="Shlok">தேவு வன் தலை சிந்துக நீ” என,</p>
<p class="Shlok">பூவில் வந்த புராதனனே புகல்</p>
<p class="Shlok para-style-override-7">சாவம் உண்டு; எனது ஆர் உயிர் தந்ததால். (21)</p>
<p class="Shlok">அன்ன சாவம் உளது என, ஆண்மையான்,</p>
<p class="Shlok">மின்னும் மௌலியன், மெய்ம்மையன், வீடணன்</p>
<p class="Shlok">கன்னி, என்வயின் வைத்த கருணையாள்,</p>
<p class="Shlok para-style-override-7">சொன்னது உண்டு, துணுக்கம் அகற்றுவான். (22)</p>
<p class="Shlok">ஆயது உண்மையின், நானும்—அது அன்று எனின்,</p>
<p class="Shlok">மாய்வென் மன்ற;—அறம் வழுவாது என்றும்,</p>
<p class="Shlok">நாயகன் வலி எண்ணியும், நானுடைத்</p>
<p class="Shlok para-style-override-7">தூய்மை காட்டவும், இத்துணை தூங்கினேன். (23)</p>
<p class="Shlok">ஆண்டுநின்றும், அரக்கன் அகழ்ந்து கொண்டு,</p>
<p class="Shlok">ஈண்டு வைத்தது, இளவல் இயற்றிய</p>
<p class="Shlok">நீண்ட சாலையொடு நிலைநின்றது;</p>
<p class="Shlok para-style-override-7">காண்டி, ஐய! நின் மெய் உணர் கண்களால். (24)</p>
<p class="Shlok">தீர்விலேன், இது ஒரு பகலும்; சிலை</p>
<p class="Shlok">வீரன் மேனியை மானும் இவ் வீங்கு நீர்</p>
<p class="Shlok">நார நாள்மலர்ப் பொய்கையை நண்ணுவேன்,</p>
<p class="Shlok para-style-override-7">சோரும் ஆர் உயிர் காக்கும் துணிவினால். (25)</p>
<p class="Shlok">‘ஆதலான், அது காரியம் அன்று; ஐய!</p>
<p class="Shlok">வேத நாயகன்பால், இனி, மீண்டனை</p>
<p class="Shlok">போதல் காரியம்’ என்றனள் பூவை; அக்</p>
<p class="Shlok para-style-override-2">கோது இலானும், இனையன கூறினான்: (26)</p>
<p class="Sub-Title">‘இராமனுக்குச் செய்தி உளதோ?’ என அனுமன் வினவுதல்</p>
<p class="Shlok">‘நன்று! நன்று! இவ் உலகுடை நாயகன்</p>
<p class="Shlok">தன் துணைப் பெருந்தேவி தவத் தொழில்’</p>
<p class="Shlok">என்று சிந்தை களித்து, உவந்து, ஏத்தினான்—</p>
<p class="Shlok para-style-override-7">நின்ற சங்கை இடரொடு நீங்கினான். (27)</p>
<p class="Shlok">‘இருளும் ஞாலம் இராவணனால்; இது</p>
<p class="Shlok">தெருளும், நீ இனிச் சில் பகல் தங்குறின்;</p>
<p class="Shlok">மருளும் மன்னவற்கு, யான் சொலும் வாசகம்</p>
<p class="Shlok para-style-override-7">அருளுவாய்’ என்று, அடியின் இறைஞ்சினான். (28)</p>
<p class="Sub-Title">சீதை, இராமனுக்குக் கூறிய செய்தி</p>
<p class="Shlok">இன்னும், ஈண்டு, ஒரு திங்கள் இருப்பல் யான்;</p>
<p class="Shlok">நின்னை நோக்கிப் பகர்ந்தது, நீதியோய்!</p>
<p class="Shlok">பின்னை ஆவி பிடிக்ககிலேன்; அந்த</p>
<p class="Shlok para-style-override-7">மன்னன் ஆணை; இதனை மனக் கொள் நீ. (29)</p>
<p class="Shlok">“ஆரம் தாழ் திரு மார்பற்கு அமைந்தது ஓர்</p>
<p class="Shlok">தாரம்தான் அலளேனும், தயா எனும்</p>
<p class="Shlok">ஈரம்தான் அகத்து இல்லை என்றாலும், தன்</p>
<p class="Shlok para-style-override-7">வீரம் காத்தலை வேண்டு” என்று வேண்டுவாய். (30)</p>
<p class="Shlok">ஏத்தும் வென்றி இளையவற்கு, ஈது ஒரு</p>
<p class="Shlok">வார்த்தை கூறுதி: “மன் அருளால் எனைக்</p>
<p class="Shlok">காத்து இருந்த தனக்கே கடன், இடை</p>
<p class="Shlok para-style-override-7">கோத்த வெஞ் சிறை வீடு” என்று கூறுவாய். (31)</p>
<p class="Shlok">“திங்கள் ஒன்றின் என் செய் தவம் தீர்ந்ததால்;</p>
<p class="Shlok">இங்கு வந்திலனேஎனின், யாணர் நீர்க்</p>
<p class="Shlok">கங்கை யாற்றங்கரை, அடியேற்கும், தன்</p>
<p class="Shlok para-style-override-7">செங் கையால் கடன் செய்க” என்று செப்புவாய். (32)</p>
<p class="Shlok">“சிறக்கும் மாமியர் மூவர்க்கும், சீதை ஆண்டு</p>
<p class="Shlok">இறக்கின்றாள் தொழுதாள்” எனும் இன்ன சொல்,</p>
<p class="Shlok">அறத்தின் நாயகன்பால்; அருள் இன்மையால்</p>
<p class="Shlok para-style-override-7">மறக்கும்ஆயினும், நீ மறவேல், ஐயா! (33)</p>
<p class="Shlok">வந்து எனைக் கரம் பற்றிய வைகல்வாய்,</p>
<p class="Shlok">“இந்த, இப் பிறவிக்கு இரு மாதரைச்</p>
<p class="Shlok">சிந்தையாலும் தொடேன்” என்ற, செவ் வரம்</p>
<p class="Shlok para-style-override-7">தந்த வார்த்தை திருச் செவி சாற்றுவாய். (34)</p>
<p class="Shlok">“ஈண்டு நான் இருந்து, இன் உயிர் மாயினும்,</p>
<p class="Shlok">மீண்டு வந்து பிறந்து, தன் மேனியைத்</p>
<p class="Shlok">தீண்டலாவது ஓர் தீவினை தீர் வரம்</p>
<p class="Shlok para-style-override-7">வேண்டினாள், தொழுது” என்று விளம்புவாய். (35)</p>
<p class="Shlok">அரசு வீற்றிருந்து ஆளவும், ஆய் மணிப்</p>
<p class="Shlok">புரசை யானையின் வீதியில் போகவும்,</p>
<p class="Shlok">விரசு கோலங்கள் காண விதி இலேன்;</p>
<p class="Shlok para-style-override-7">உரை செய்து என்னை? என் ஊழ்வினை உன்னுவேன். (36)</p>
<p class="Shlok">தன்னை நோக்கி உலகம் தளர்தற்கும்,</p>
<p class="Shlok">அன்னை நோய்க்கும், பரதன் அங்கு ஆற்றுறும்</p>
<p class="Shlok">இன்னல் நோய்க்கும், அங்கு ஏகுவது அன்றியே,</p>
<p class="Shlok para-style-override-7">என்னை நோக்கி, இங்கு, எங்ஙனம் எய்துமோ? (37)</p>
<p class="Shlok">எந்தை, யாய், முதலிய கிளைஞர் யார்க்கும், என்</p>
<p class="Shlok">வந்தனை விளம்புதி; கவியின் மன்னனை,</p>
<p class="Shlok">“சுந்தரத் தோளனைத் தொடர்ந்து, காத்துப் போய்,</p>
<p class="Shlok para-style-override-2">அந்தம் இல் திரு நகர்க்கு அரசன் ஆக்கு” என்பாய். (38)</p>
<p class="Sub-Title">‘அஞ்சேல்’ என, அனுமன் கூறுதல்</p>
<p class="Shlok">இத் திறம் அனையவள் இயம்ப, ‘இன்னமும்,</p>
<p class="Shlok">தத்துறல் ஒழிந்திலை, தையல் நீ!’ எனா,</p>
<p class="Shlok">எத்திறத்து ஏதுவும் இயைந்த இன் உரை,</p>
<p class="Shlok para-style-override-7">ஒத்தன, தெரிவுற உணர்த்தினான்அரோ: (39)</p>
<p class="Shlok">வீவாய், நீ இவண்; மெய் அஃதே?</p>
<p class="Shlok">ஓய்வான், இன் உயிர், உய்வானாம்!</p>
<p class="Shlok">போய், வான் அந் நகர் புக்கு அன்றோ</p>
<p class="Shlok para-style-override-7">வேய்வான் மௌலியும்? மெய் அன்றோ? (40)</p>
<p class="Shlok">கைத்து ஓடும் சிறை, கற்போயை</p>
<p class="Shlok">வைத்தோன் இன் உயிர் வாழ்வானாம்!</p>
<p class="Shlok">பொய்த்தோர் வில்லிகள் போவாராம்!</p>
<p class="Shlok para-style-override-7">இத்தோடு ஒப்பது யாது உண்டே? (41)</p>
<p class="Shlok">நல்லோய்! நின்னை நலிந்தோரைக்</p>
<p class="Shlok">கொல்லோம், எம் உயிர் கொண்டு அங்கே</p>
<p class="Shlok">எல்லோமும் செல, எம் கோனும்</p>
<p class="Shlok para-style-override-7">வில்லோடும் செல வேண்டாவோ? (42)</p>
<p class="Shlok">நீந்தா இன்னலின் நீந்தாமே,</p>
<p class="Shlok">தேய்ந்து ஆறாத பெருஞ் செல்வம்</p>
<p class="Shlok">ஈந்தானுக்கு உனை ஈயாதே</p>
<p class="Shlok para-style-override-7">ஓய்ந்தால், எம்மின் உயர்ந்தார் யார்? (43)</p>
<p class="Shlok">“நன்று ஆய் நல்வினை நல்லோரைத்</p>
<p class="Shlok">தின்றார்தம் குடர் பேய் தின்னக்</p>
<p class="Shlok">கொன்றால் அல்லது, கொள்ளேன் நாடு”</p>
<p class="Shlok para-style-override-7">என்றானுக்கு, இவை ஏலாவோ? (44)</p>
<p class="Shlok">மாட்டாதார் சிறை வைத்தோயை,</p>
<p class="Shlok">“மீட்டாம்” என்கிலம் மீள்வாமேல்,</p>
<p class="Shlok">நாட்டார், நல்லவர், நல் நூலும்</p>
<p class="Shlok para-style-override-7">கேட்டார், இவ் உரை கேட்பாரோ? (45)</p>
<p class="Shlok">“பூண்டாள் கற்புடையாள் பொய்யாள்,</p>
<p class="Shlok">தீண்டா வஞ்சகர் தீண்டாமுன்,</p>
<p class="Shlok">மாண்டாள்” என்று, மனம் தேறி</p>
<p class="Shlok para-style-override-7">மீண்டால், வீரம் விளங்காதோ? (46)</p>
<p class="Shlok">கெட்டேன்! நீ உயிர் கேதத்தால்</p>
<p class="Shlok">விட்டாய்என்றிடின், வெவ் அம்பால்,</p>
<p class="Shlok">ஒட்டாரோடு, உலகு ஓர் ஏழும்</p>
<p class="Shlok para-style-override-7">சுட்டாலும், தொலையா அன்றோ? (47)</p>
<p class="Shlok">முன்னே, கொல்வான் மூஉலகும்,</p>
<p class="Shlok">பொன்னே பொங்கிய போர் வில்லான்,</p>
<p class="Shlok">என்னே! நின் நிலை ஈது என்றால்,</p>
<p class="Shlok para-style-override-7">பின்னே, செம்மை பிடிப்பானோ? (48)</p>
<p class="Shlok">கோள் ஆனார் உயிர் கோளோடும்,</p>
<p class="Shlok">மூளா வெஞ் சினம், முற்று ஆகா;</p>
<p class="Shlok">மீளாவேல், அயல் வேறு உண்டோ?</p>
<p class="Shlok para-style-override-7">மாளாதோ புவி வானோடும்? (49)</p>
<p class="Shlok">தாழித் தண் கடல்தம்மோடும்,</p>
<p class="Shlok">ஏழுக்கு ஏழ் உலகு எல்லாம், அன்று,</p>
<p class="Shlok">ஆழிக் கையவன் அம்பு, அம்மா!</p>
<p class="Shlok para-style-override-7">ஊழித் தீ என உண்ணாவோ? (50)</p>
<p class="Shlok">“படுத்தான், வானவர் பற்றாரை;</p>
<p class="Shlok">தடுத்தான், தீவினை; தக்கோரை</p>
<p class="Shlok">எடுத்தான்; நல்வினை, எந் நாளும்</p>
<p class="Shlok para-style-override-7">கொடுத்தான்” என்று, இசை கொள்ளாயே! (51)</p>
<p class="Shlok">சில் நாள் நீ இடர் தீராதாய்</p>
<p class="Shlok">இன்னா வைகலின், எல்லோரும்</p>
<p class="Shlok">நல் நாள் காணுதல் நன்று அன்றோ—</p>
<p class="Shlok para-style-override-7">உன்னால் நல் அறம் உண்டானால்? (52)</p>
<p class="Shlok">புளிக்கும் கண்டகர் புண்ணீருள்</p>
<p class="Shlok">குளிக்கும் பேய் குடையும்தோறும்,</p>
<p class="Shlok">ஒளிக்கும் தேவர் உவந்து, உள்ளம்</p>
<p class="Shlok para-style-override-7">களிக்கும் நல்வினை காணாயோ? (53)</p>
<p class="Shlok">ஊழியின் இறுதியின் உரும் எறிந்தென,</p>
<p class="Shlok">கேழ் கிளர் சுடு கணை கிழித்த புண் பொழி</p>
<p class="Shlok">தாழ் இருங் குருதியால், தரங்க வேலைகள்</p>
<p class="Shlok para-style-override-7">ஏழும் ஒன்றாக நின்று, இரைப்பக் காண்டியால். (54)</p>
<p class="Shlok">சூல் இரும் பெரு வயிறு அலைத்துச் சோர்வுறும்</p>
<p class="Shlok">ஆலிஅம் கண்ணியர் அறுத்து நீத்தன,</p>
<p class="Shlok">வாலியும் கடப்ப அரு வனப்ப, வான் உயர்</p>
<p class="Shlok para-style-override-7">தாலி அம் பெரு மலை தயங்கக் காண்டியால். (55)</p>
<p class="Shlok">விண்ணின் நீளிய நெடுங் கழுதும், வெஞ் சிறை</p>
<p class="Shlok">எண்ணின் நீளிய பெரும் பறவை ஈட்டமும்,</p>
<p class="Shlok">புண்ணின் நீர்ப் புணரியில் படிந்து, பூவையர்</p>
<p class="Shlok para-style-override-7">கண்ணின் நீர் ஆற்றினில் குளிப்பக் காண்டியால். (56)</p>
<p class="Shlok">கரம் பயில் முரசுஇனம் கறங்க, கை தொடர்</p>
<p class="Shlok">நரம்பு இயல் இமிழ் இசை நவில, நாடகம்</p>
<p class="Shlok">அரம்பையர் ஆடிய அரங்கின், ஆண் தொழில்</p>
<p class="Shlok para-style-override-7">குரங்குகள் முறை முறை குனிப்பக் காண்டியால். (57)</p>
<p class="Shlok">புரை உறு புன் தொழில் அரக்கர் புண் பொழி</p>
<p class="Shlok">திரை உறு குருதி யாறு ஈர்ப்பச் செல்வன,</p>
<p class="Shlok">வரை உறு பிணப் பெரும் பிறக்கம் மண்டின,</p>
<p class="Shlok para-style-override-7">கரை உறு நெடுங் கடல் தூர்ப்பக் காண்டியால். (58)</p>
<p class="Shlok">வினையுடை அரக்கர் ஆம் இருந்தை வெந்து உக,</p>
<p class="Shlok">சனகி என்று ஒரு தழல் நடுவண் தங்கலான்,</p>
<p class="Shlok">அனகன் கை அம்பு எனும் அளவு இல் ஊதையால்,</p>
<p class="Shlok para-style-override-7">கனகம் நீடு இலங்கை நின்று உருகக் காண்டியால். (59)</p>
<p class="Shlok">தாக்கு இகல் இராவணன் தலையில் தாவின,</p>
<p class="Shlok">பாக்கியம் அனைய நின் பழிப்பு இல் மேனியை</p>
<p class="Shlok">நோக்கிய கண்களை, நுதி கொள் மூக்கினால்,</p>
<p class="Shlok para-style-override-7">காக்கைகள் கவர்ந்து கொண்டு, உண்ணக் காண்டியால். (60)</p>
<p class="Shlok">மேல் உற இராவணற்கு அழிந்து வெள்கிய</p>
<p class="Shlok">நீல் உறு திசைக் கரி திரிந்து நிற்பன</p>
<p class="Shlok">ஆல் உற அனையவன் தலையை வவ்வி, வில்</p>
<p class="Shlok para-style-override-7">கால் உறு கணை தடிந்து, இடுவ காண்டியால். (61)</p>
<p class="Shlok">நீர்த்து எழு கணை மழை வழங்க, நீல வான்</p>
<p class="Shlok">வேர்த்தது என்று இடை இடை வீசும் தூசுபோல்,</p>
<p class="Shlok">போர்த்து எழு பொலங் கொடி இலங்கை, பூழியோடு</p>
<p class="Shlok para-style-override-7">ஆர்த்து எழு கழுது இரைத்து ஆடக் காண்டியால். (62)</p>
<p class="Shlok">நீல் நிற அரக்கர்தம் குருதி நீத்தம் நீர்</p>
<p class="Shlok">வேலை மிக்கு, ஆற்றொடு மீள, வேலை சூழ்</p>
<p class="Shlok">ஞாலம் முற்றுறு கடையுகத்து நச்சு அறாக்</p>
<p class="Shlok para-style-override-7">காலனும், வெறுத்து, உயிர் காலக் காண்டியால். (63)</p>
<p class="Shlok">அணங்கு இள மகளிரொடு அரக்கர் ஆடுறும்</p>
<p class="Shlok">மணம் கிளர் கற்பகச் சோலை வாவிவாய்,</p>
<p class="Shlok">பிணங்குறு வால் முறை பிடித்து, மாலைய</p>
<p class="Shlok para-style-override-7">கணம் கொடு குரக்குஇனம் குளிப்பக் காண்டியால். (64)</p>
<p class="Shlok">செப்புறல் என் பல? தெய்வ வாளிகள்,</p>
<p class="Shlok">இப் புறத்து அரக்கரை முருக்கி ஏகின,</p>
<p class="Shlok">முப் புறத்து உலகையும் முடிக்க மூட்டலால்,</p>
<p class="Shlok para-style-override-7">அப் புறத்து அரக்கரும் அவியக் காண்டியால். (65)</p>
<p class="Shlok">ஈண்டு, ஒரு திங்கள், இவ் இடரின் வைகுதல்</p>
<p class="Shlok">வேண்டுவது அன்று; யான், விரைவின் வீரனைக்</p>
<p class="Shlok">காண்டலே குறை; பினும் காலம் வேண்டுமோ?</p>
<p class="Shlok para-style-override-7">ஆண்தகை இனி ஒருபொழுதும் ஆற்றுமோ? (66)</p>
<p class="Shlok">“ஆவி உண்டு” என்னும் ஈது உண்டு; உன் ஆர் உயிர்ச்</p>
<p class="Shlok">சேவகன் திரு உருத் தீண்ட, தீய்ந்திலாப்</p>
<p class="Shlok">பூ இலை; தளிர் இலை; பொரிந்து வெந்திலாக்</p>
<p class="Shlok para-style-override-7">கா இலை; கொடி இலை;—நெடிய கான் எலாம். (67)</p>
<p class="Shlok">சோகம் வந்து உறுவது, தெளிவு தோய்ந்து அன்றோ?</p>
<p class="Shlok">மேகம் வந்து இடித்து உரும்ஏறு வீழ்கினும்,</p>
<p class="Shlok">ஆகமும் புயங்களும் அழுந்த, ஐந் தலை</p>
<p class="Shlok para-style-override-7">நாகம் வந்து அடர்ப்பினும், உணர்வு நாறுமோ? (68)</p>
<p class="Shlok">மத்து உறு தயிர் என வந்து சென்று, இடை</p>
<p class="Shlok">தத்துறும் உயிரொடு புலன்கள் தள்ளுறும்</p>
<p class="Shlok">பித்து, நின் பிரிவினில் பிறந்த வேதனை,</p>
<p class="Shlok para-style-override-7">எத்தனை உள? அவை எண்ணும் ஈட்டவோ? (69)</p>
<p class="Shlok">“இந் நிலை உடையவன் தரிக்கும்” என்றியேல்,</p>
<p class="Shlok">மெய்ந் நிலை உணர்ந்துழி விடை தந்தீதியேல்,</p>
<p class="Shlok">பொய்ந் நிலை காண்டியால்; புகன்ற யாவும், உன்</p>
<p class="Shlok para-style-override-7">கைந் நிலை நெல்லியங்கனியின் காட்டுகேன். (70)</p>
<p class="Shlok">தீர்த்தனும், கவிக்குலத்து இறையும், தேவி! நின்</p>
<p class="Shlok">வார்த்தை கேட்டு உவப்பதன் முன்னர், மாக் கடல்</p>
<p class="Shlok">தூர்த்தன, இலங்கையைச் சூழ்ந்து, மாக் குரங்கு</p>
<p class="Shlok para-style-override-7">ஆர்த்தது கேட்டு, உவந்து இருத்தி, அன்னை! நீ. (71)</p>
<p class="Shlok">எண்ண அரும் பெரும் படை, நாளை, இந் நகர்</p>
<p class="Shlok">நண்ணிய பொழுது, அதன் நடுவண், நங்கை! நீ,</p>
<p class="Shlok">விண் உறு கலுழன்மேல் விளங்கும் விண்டுவின்,</p>
<p class="Shlok">கண்ணனை என் நெடும் வெரிநில் காண்டியால். (72)</p>
<p class="Shlok">அங்கதன் தோள்மிசை, இளவல், அம் மலை</p>
<p class="Shlok">பொங்கு வெங்கதிர் எனப் பொலிய, போர்ப் படை</p>
<p class="Shlok">இங்கு வந்து இறுக்கும்; நீ இடரும் ஐயமும்</p>
<p class="Shlok para-style-override-7">சங்கையும் நீங்குதி; தனிமை நீங்குவாய். (73)</p>
<p class="Shlok">‘குரா வரும் குழலி! நீ குறித்த நாளினே,</p>
<p class="Shlok">விராவு அரு நெடுஞ் சிறை மீட்கிலான்எனின்,</p>
<p class="Shlok">பரா வரும் பழியொடும் பாவம் பற்றுதற்கு,</p>
<p class="Shlok para-style-override-2">இராவணன் அவன்; இவன் இராமன்’ என்றனன். (74)</p>
<p class="Sub-Title">சீதை தெரிவித்த அடையாளங்கள்</p>
<p class="Shlok">ஆக இம் மொழி ஆசு இல கேட்டு, அறிவுற்றாள்;</p>
<p class="Shlok">ஓகை கொண்டு களிக்கும் மனத்தள், உயர்ந்தாள்;</p>
<p class="Shlok">‘போகை நன்று இவன்’ என்பது, புந்தியின் வைத்தாள்;</p>
<p class="Shlok para-style-override-7">தோகையும், சில வாசகம் இன்னன சொன்னாள்: (75)</p>
<p class="Shlok">‘சேறி, ஐய! விரைந்தனை;</p>
<p class="Shlok">தீயவை எல்லாம்</p>
<p class="Shlok">வேறி; யான் இனி ஒன்றும்</p>
<p class="Shlok">விளம்பலென்; மேலோய்!</p>
<p class="Shlok">கூறுகின்றன, முன் குறி</p>
<p class="Shlok">உற்றன, கோமாற்கு</p>
<p class="Shlok">ஏறும்’ என்று, இவை சொல்லினள்</p>
<p class="Shlok para-style-override-7">இன்சொல் இசைப்பாள்: (76)</p>
<p class="Shlok">நாகம் ஒன்றிய நல் வரையின்தலை, மேல்நாள்,</p>
<p class="Shlok">ஆகம் வந்து, எனை, அள் உகிர் வாளின் அளைந்த</p>
<p class="Shlok">காகம் ஒன்றை முனிந்து, அயல் கல் எழு புல்லால்,</p>
<p class="Shlok para-style-override-7">வேக வெம் படை விட்டது, மெல்ல விரிப்பாய். (77)</p>
<p class="Shlok">“என் ஓர் இன் உயிர் மென்</p>
<p class="Shlok">கிளிக்கு யார் பெயர் ஈகேன்?</p>
<p class="Shlok">மன்ன!” என்றலும், “மாசு</p>
<p class="Shlok">அறு கேகயன் மாது, என்</p>
<p class="Shlok">அன்னைதன் பெயர் ஆக” என</p>
<p class="Shlok">அன்பினொடு, அந் நாள்,</p>
<p class="Shlok">சொன்ன மெய்ம் மொழி சொல்லுதி—</p>
<p class="Shlok para-style-override-2">மெய்ம்மை தொடர்ந்தோய்! (78)</p>
<p class="Sub-Title">‘என் சூடாமணியை அவரிடம் காட்டுக’</p>
<p class="Shlok">என்று உரைத்து, ‘இனிது இத்தனை பேர் அடையாளம்;</p>
<p class="Shlok">ஒன்று உணர்த்துவது இல்’ என எண்ணி உணர்ந்தாள்,</p>
<p class="Shlok">தன் திருந் துகிலில் பொதிவுற்றது, தானே</p>
<p class="Shlok para-style-override-7">வென்றது அச் சுடர், மேலொடு கீழ் உற மெய்யால், (79)</p>
<p class="Shlok">வாங்கினாள், தன் மலர்க்கையில்; மன்னனை முன்னா,</p>
<p class="Shlok">ஏங்கினாள்; அவ் அனுமனும், ‘என்கொல் இது?’ என்னா,</p>
<p class="Shlok">வீங்கினான்; வியந்தான்; உலகு ஏழும் விழுங்கித்</p>
<p class="Shlok para-style-override-7">தூங்கு கார் இருள் முற்றும் இரிந்தது சுற்றும். (80)</p>
<p class="Shlok">‘மஞ்சு அலங்கு ஒளியோனும், இம் மா நகர் வந்தான்,</p>
<p class="Shlok">அஞ்சலன்’ என, வெங் கண் அரக்கர் அயிர்த்தார்;</p>
<p class="Shlok">சஞ்சலம் புரி சக்கரவாகமுடன், தாழ்</p>
<p class="Shlok para-style-override-7">கஞ்சமும், மலர்வுற்றன; காந்தின காந்தம். (81)</p>
<p class="Shlok">கூந்தல் மென் மழை கொள் முகில்மேல் எழு கோளின்</p>
<p class="Shlok">வேந்தன் அன்னது, மெல்லியல்தன் திரு மேனி</p>
<p class="Shlok">சேந்தது, அந்தம் இல் சேவகன் சேவடி என்னக்</p>
<p class="Shlok para-style-override-7">காந்துகின்றது, காட்டினள்; மாருதி கண்டான். (82)</p>
<p class="Shlok">‘சூடையின்மணி கண் மணி ஒப்பது, தொல் நாள்</p>
<p class="Shlok">ஆடையின்கண் இருந்தது, பேர் அடையாளம்;</p>
<p class="Shlok">நாடி வந்து எனது இன் உயிர் நல்கினை, நல்லோய்!</p>
<p class="Shlok para-style-override-2">கோடி’ என்று கொடுத்தனள், மெய்ப் புகழ் கொண்டாள். (83)</p>
<p class="Sub-Title">அனுமன் விடைபெறுதல்</p>
<p class="Shlok">தொழுது வாங்கினன்; சுற்றிய தூசினன், முற்றப்</p>
<p class="Shlok">பழுது உறாவகை பந்தனை செய்தனன்; வந்தித்து,</p>
<p class="Shlok">அழுது, மும்மை வலம் கொடு இறைஞ்சினன்; அன்போடு,</p>
<p class="Shlok para-style-override-7">எழுது பாவையும், ஏத்தினள்; ஏகினன் இப்பால். (84)</p>
<p class="Book-End-Line para-style-override-4">* * * * *<span></span></p>


<p class="Page-Break"> </p>
<p class="Heading" id="toc_marker-9">6. பொழில் இறுத்த படலம்</p>
<p class="Sub-Title">அனுமன் சிந்தனை</p>
<p class="Shlok">நெறிக் கோடு வடக்கு உறும் நினைப்பினில் நிமிர்ந்தான்,</p>
<p class="Shlok">பொறிக் குல மலர்ப் பொழிலிடைக் கடிது போவான்,</p>
<p class="Shlok">‘சிறுத் தொழில் முடித்து அகல்தல் தீது’ எனல் தெரிந்தான்;</p>
<p class="Shlok para-style-override-7">மறித்தும் ஓர் செயற்கு உரிய காரியம் மதித்தான். (1)</p>
<p class="Shlok">ஈனம் உறு பற்றலரை எற்றி, எயில் மூதூர்</p>
<p class="Shlok">மீன நிலையத்தின் உக வீசி, விழி மானை</p>
<p class="Shlok">மானவன் மலர்க் கழலில் வைத்தும்இலென் என்றால்,</p>
<p class="Shlok para-style-override-7">ஆன பொழுது, எப் பரிசின், நான் அடியன் ஆவேன்? (2)</p>
<p class="Shlok">வஞ்சனை அரக்கனை</p>
<p class="Shlok">நெருக்கி, நெடு வாலால்</p>
<p class="Shlok">அஞ்சினுடன் அஞ்சு தலை</p>
<p class="Shlok">தோள் உற அசைத்தே,</p>
<p class="Shlok">வெஞ் சிறையில் வைத்தும்இலென்;</p>
<p class="Shlok">வென்றும்இலென்; என்றால்,</p>
<p class="Shlok">தஞ்சம் ஒருவர்க்கு ஒருவர்</p>
<p class="Shlok para-style-override-7">என்றல் தகும் அன்றோ? (3)</p>
<p class="Shlok">கண்ட நிருதக் கடல் கலக்கினென், வலத்தின்</p>
<p class="Shlok">திண் திறல் அரக்கனும் இருக்க ஓர் திறத்தின்</p>
<p class="Shlok">மண்டவுதரத்தவள் மலர்க் குழல் பிடித்து,</p>
<p class="Shlok para-style-override-7">கொண்டு சிறை வைத்திடுதலில் குறையும் உண்டோ? (4)</p>
<p class="Shlok">‘மீட்டும் இனி, எண்ணும் வினை வேறும் உளது அன்றால்;</p>
<p class="Shlok">ஓட்டி இவ் அரக்கரை உலைத்து, உரிமை எல்லாம்</p>
<p class="Shlok">காட்டும் இதுவே கருமம்; அன்னவர் கடும் போர்</p>
<p class="Shlok para-style-override-7">மூட்டும் வகை யாவதுகொல்?’ என்று முயல்கின்றான். (5)</p>
<p class="Shlok">இப் பொழிலினைக் கடிது இறுக்குவென்; இறுத்தால்,</p>
<p class="Shlok">அப் பெரிய பூசல் செவி சார்தலும், அரக்கர்</p>
<p class="Shlok">வெப்புறு சினத்தர் எதிர் மேல்வருவர்; வந்தால்,</p>
<p class="Shlok para-style-override-7">துப்பு உற முருக்கி, உயிர் உண்பல், இது சூதால். (6)</p>
<p class="Shlok">வந்தவர்கள் வந்தவர்கள் மீள்கிலர் மடிந்தால்,</p>
<p class="Shlok">வெந் திறல் அரக்கனும், விலக்க அரு வலத்தால்</p>
<p class="Shlok">முந்தும்; எனின், அன்னவன் முடித் தலை முசித்து, என்</p>
<p class="Shlok para-style-override-2">சிந்தை உறு வெந் துயர் தவிர்த்து, இனிது செல்வேன். (7)</p>
<p class="Sub-Title">அசோகவனத்தைக் கால்களால் துகைத்தல்</p>
<p class="Shlok">என்று நினையா, இரவி சந்திரன் இயங்கும்</p>
<p class="Shlok">குன்றம் இரு தோள் அனைய தன் உருவு கொண்டான்;</p>
<p class="Shlok">அன்று, உலகு எயிற்றிடை கொள் ஏனம் எனல் ஆனான்;</p>
<p class="Shlok para-style-override-2">துன்று கடி காவினை, அடிக்கொடு துகைத்தான். (8)</p>
<p class="Sub-Title">வனத்தைச் சிதைத்து அழித்தல்</p>
<p class="Shlok">முடிந்தன; பிளந்தன; முரிந்தன; நெரிந்த;</p>
<p class="Shlok">மடிந்தன; பொடிந்தன; மறிந்தன; முறிந்த;</p>
<p class="Shlok">இடிந்தன; தகர்ந்தன; எரிந்தன; கரிந்த;</p>
<p class="Shlok para-style-override-7">ஒடிந்தன; ஒசிந்தன; உதிர்ந்தன; பிதிர்ந்த. (9)</p>
<p class="Shlok">வேரொடு மறிந்த சில; வெந்த சில; விண்ணில்</p>
<p class="Shlok">காரொடு செறிந்த சில; காலினொடு வேலைத்</p>
<p class="Shlok">தூரொடு பறிந்த சில; தும்பியொடு வானோர்</p>
<p class="Shlok para-style-override-7">ஊரொடு மலைந்த சில; உக்க, சில நெக்க; (10)</p>
<p class="Shlok">சோனை முதல் மற்றவை சுழற்றிய திசைப் போர்</p>
<p class="Shlok">ஆனை நுகரக் குளகும் ஆன; அடி பற்றா</p>
<p class="Shlok">மேல் நிமிர விட்டன; விசும்பின் வழி மீப் போய்,</p>
<p class="Shlok para-style-override-7">வானவர்கள் நந்தன வனத்தையும் மடித்த. (11)</p>
<p class="Shlok">அலைந்தன கடல் திரை; அரக்கர் அகல் மாடம்</p>
<p class="Shlok">குலைந்து உக இடிந்தன; குலக் கிரிகளோடு</p>
<p class="Shlok">மலைந்து பொடி உற்றன; மயங்கி நெடு வானத்து</p>
<p class="Shlok para-style-override-7">உலைந்து விழும் மீனினொடு வெண் மலர் உதிர்ந்த. (12)</p>
<p class="Shlok">முடக்கு நெடு வேரொடு முகந்து உலகம் முற்றும்</p>
<p class="Shlok">கடக்கும்வகை வீசின, களித்த திசை யானை,</p>
<p class="Shlok">மடப் பிடியினுக்கு உதவ மையின் நிமிர் கை வைத்து</p>
<p class="Shlok para-style-override-7">இடுக்கியன ஒத்தன, எயிற்றின் இடை ஞால்வ. (13)</p>
<p class="Shlok">விஞ்சை உலகத்தினும், இயக்கர் மலைமேலும்,</p>
<p class="Shlok">துஞ்சுதல் இல் வானவர் துறக்க நகரத்தும்,</p>
<p class="Shlok">பஞ்சி அடி வஞ்சியர்கள் மொய்த்தனர், பறித்தார்,</p>
<p class="Shlok para-style-override-7">நஞ்சம் அனையானுடைய சோலையின் நறும்பூ. (14)</p>
<p class="Shlok">பொன் திணி மணிப் பரு மரன், திசைகள் போவ,</p>
<p class="Shlok">மின் திரிவ ஒத்தன; வெயில் கதிரும் ஒத்த;</p>
<p class="Shlok">ஒன்றினொடும் ஒன்று இடை புடைத்து உதிர, ஊழின்</p>
<p class="Shlok para-style-override-7">தன் திரள் ஒழுக்கி, விழு தாரகையும் ஒத்த. (15)</p>
<p class="Shlok">புள்ளினொடு வண்டும், மிஞிறும், கடிகொள் பூவும்,</p>
<p class="Shlok">கள்ளும், முகையும், தளிர்களோடு இனிய காயும்,</p>
<p class="Shlok">வெள்ள நெடு வேலையிடை, மீன்இனம் விழுங்கித்</p>
<p class="Shlok para-style-override-7">துள்ளின; மரன் பட, நெரிந்தன துடித்த. (16)</p>
<p class="Shlok">தூவிய மலர்த் தொகை சுமந்து, திசைதோறும்,</p>
<p class="Shlok">பூவின் மணம் நாறுவ, புலால் கமழ்கிலாத,</p>
<p class="Shlok">தேவியர்களோடும் உயர் தேவர் இனிது ஆடும்</p>
<p class="Shlok para-style-override-7">ஆவி எனல் ஆய, திரை ஆர்கலிகள் அம்மா! (17)</p>
<p class="Shlok">இடந்த மணி வேதியும், இறுத்த கடி காவும்,</p>
<p class="Shlok">தொடர்ந்தன துரந்தன படிந்து, நெறி தூர,</p>
<p class="Shlok">கடந்து செலவு என்பது கடந்தது, இரு காலால்</p>
<p class="Shlok para-style-override-7">நடந்து செலல் ஆகும் எனல் ஆகியது, நல் நீர். (18)</p>
<p class="Shlok">வேனில் விளையாடு சுடரோனில் ஒளி விம்மும்</p>
<p class="Shlok">வானினிடை வீசிய அரும் பணை மரத்தால்,</p>
<p class="Shlok">தானவர்கள் மாளிகை தகர்ந்து பொடி ஆய—</p>
<p class="Shlok para-style-override-7">வான இடியால் ஒடியும் மால் வரைகள் மான. (19)</p>
<p class="Shlok">எண் இல் தரு கோடிகள் எறிந்தன செறிந்தே,</p>
<p class="Shlok">தண்ணென் மழைபோல் இடை தழைந்தது; சலத்தால்</p>
<p class="Shlok">அண்ணல் அனுமான், ‘அடல் இராவணனது, அந் நாள்,</p>
<p class="Shlok para-style-override-7">விண்ணினும் ஓர் சோலை உளது ஆம்’ என, விதித்தான். (20)</p>
<p class="Shlok">தேன் உறை துளிப்ப, நிறை புள் பல சிலம்ப,</p>
<p class="Shlok">பூ நிறை மணித் தரு விசும்பினிடை போவ,</p>
<p class="Shlok">மீன் முறை நெருக்க, ஒளி வாளொடு வில் வீச,</p>
<p class="Shlok para-style-override-7">வானிடை நடாய நெடு மானம் எனல் ஆன. (21)</p>
<p class="Shlok">சாகம் நெடு மாப் பணை தழைத்தன; தனிப் போர்</p>
<p class="Shlok">நாகம் அனையான் எறிய, மேல் நிமிர்வ—நாளும்</p>
<p class="Shlok">மாக நெடு வானிடை இழிந்து, புனல் வாரும்</p>
<p class="Shlok para-style-override-7">மேகம் எனல் ஆய—நெடு மா கடலின் வீழ்வ. (22)</p>
<p class="Shlok">ஊனம் உற்றிட, மண்ணின் உதித்தவர்,</p>
<p class="Shlok">ஞானம் முற்றுபு நண்ணினர் வீடு என,</p>
<p class="Shlok">தான கற்பகத் தண்டலை விண்தலம்</p>
<p class="Shlok para-style-override-7">போன, புக்கன, முன் உறை பொன்னகர். (23)</p>
<p class="Shlok">மணி கொள் குட்டிமம் மட்டித்து, மண்டபம்</p>
<p class="Shlok">துணி படுத்து, அயல் வாவிகள் தூர்த்து, ஒளிர்</p>
<p class="Shlok">திணி சுவர்த் தலம் சிந்தி, செயற்கு அரும்</p>
<p class="Shlok para-style-override-7">பணி படுத்து, உயர் குன்றம் படுத்துஅரோ; (24)</p>
<p class="Shlok">வேங்கை செற்று, மராமரம் வேர் பறித்து,</p>
<p class="Shlok">ஓங்கு கற்பகம் பூவொடு ஒடித்து உராய்,</p>
<p class="Shlok">பாங்கர் சண்பகப் பத்தி பறித்து, அயல்</p>
<p class="Shlok para-style-override-7">மாங்கனிப் பணை மட்டித்து மாற்றியே; (25)</p>
<p class="Shlok">சந்தனங்கள் தகர்ந்தன—தாள் பட,</p>
<p class="Shlok">இந்தனங்களின் வெந்து எரி சிந்திட,</p>
<p class="Shlok">முந்து அனங்க வசந்தன் முகம் கெட,</p>
<p class="Shlok para-style-override-7">நந்தனங்கள் கலங்கி நடுங்கவே. (26)</p>
<p class="Shlok">காமரம் களி வண்டு கலங்கிட,</p>
<p class="Shlok">மா மரங்கள் மடிந்தன, மண்ணொடு;</p>
<p class="Shlok">தாம், அரங்க அரங்கு தகர்ந்து உக,</p>
<p class="Shlok para-style-override-7">பூ மரங்கள் எரிந்து பொரிந்தவே. (27)</p>
<p class="Shlok">குழையும், கொம்பும், கொடியும், குயிற்குலம்</p>
<p class="Shlok">விழையும் தண் தளிர்ச் சூழலும், மென் மலர்ப்</p>
<p class="Shlok">புழையும், வாசப் பொதும்பும், பொலன் கொள் தேன்</p>
<p class="Shlok para-style-override-7">மழையும், வண்டும், மயிலும், மடிந்தவே. (28)</p>
<p class="Shlok">பவள மாக் கொடி வீசின, பல் மழை</p>
<p class="Shlok">துவளும் மின் என, சுற்றிட; சூழ் வரை,</p>
<p class="Shlok">திவளும் பொன் பணை மா மரம் சேர்ந்தன,</p>
<p class="Shlok para-style-override-7">கவள யானையின் ஓடையின் காந்தவே. (29)</p>
<p class="Shlok">பறவை ஆர்த்து எழும் ஓசையும், பல் மரம்</p>
<p class="Shlok">இற எடுத்த இடிக் குரல் ஓசையும்,</p>
<p class="Shlok">அறவன் ஆர்த்து எழும் ஓசையும், அண்டத்தின்</p>
<p class="Shlok para-style-override-7">புற நிலத்தையும் கைம்மிகப் போயதே. (30)</p>
<p class="Shlok">பாடலம் படர் கோங்கொடும், பண் இசைப்</p>
<p class="Shlok">பாடல் அம் பனி வண்டொடும், பல் திரைப்</p>
<p class="Shlok">பாடு அலம்பு உயர் வேலையில் பாய்ந்தன,—</p>
<p class="Shlok para-style-override-7">பாடு அலம் பெற, புள்இனம், பார்ப்பொடே. (31)</p>
<p class="Shlok">வண்டு அலம்பு நல் ஆற்றின் மராமரம்,</p>
<p class="Shlok">வண்டல் அம் புனல் ஆற்றின் மடிந்தன;</p>
<p class="Shlok">விண்டு அலம்பு கம் நீங்கிய வெண் புனல்,</p>
<p class="Shlok para-style-override-7">விண்தலம் புக நீள் மரம், வீழ்ந்தவே. (32)</p>
<p class="Shlok">தாமரைத் தடம் பொய்கை, செஞ் சந்தனம்</p>
<p class="Shlok">தாம் அரைத்தன ஒத்த; துகைத்தலின்,</p>
<p class="Shlok">காமரம் களி வண்டொடும், கள்ளொடும்,</p>
<p class="Shlok para-style-override-7">காமர் அக் கடல், பூக் கடல் கண்டவே. (33)</p>
<p class="Shlok">சிந்துவாரம் திசைதொறும் சென்றன,</p>
<p class="Shlok">சிந்து வார் அம் புரை திரை சேர்ந்தன;</p>
<p class="Shlok">தந்து, ஆரம், புதவொடு தாள் அற,</p>
<p class="Shlok para-style-override-7">தம் துவாரம் துகள் பட, சாய்ந்தவே. (34)</p>
<p class="Shlok">நந்தவானத்து நாள் மலர் நாறின,</p>
<p class="Shlok">நந்த, வானத்து நாள் மலர் நாறின,</p>
<p class="Shlok">சிந்து அவ் வானம் திரிந்து உக, செம் மணி</p>
<p class="Shlok para-style-override-7">சிந்த, வால் நந்து இரிந்த, திரைக் கடல். (35)</p>
<p class="Shlok">புல்லும் பொன் பணைப் பல் மணிப் பொன் மரம்,</p>
<p class="Shlok">‘கொல்லும் இப்பொழுதே’ எனும் கொள்கையால்,</p>
<p class="Shlok">எல்லில் இட்டு விளக்கிய இந்திரன்</p>
<p class="Shlok para-style-override-7">வில்லும் ஒத்தன, விண் உற வீசின. (36)</p>
<p class="Shlok">ஆனைத் தானமும், ஆடல் அரங்கமும்,</p>
<p class="Shlok">பானத் தானமும், பாய் பரிப் பந்தியும்,</p>
<p class="Shlok">ஏனைத் தார் அணி தேரொடும் இற்றன—</p>
<p class="Shlok para-style-override-7">கானத்து ஆர் தரு அண்ணல் கடாவவே. (37)</p>
<p class="Shlok">மயக்க இல் பொன் குல வல்லிகள், வாரி நேர்</p>
<p class="Shlok">இயக்குறத் திசைதோறும் எறிந்தன,</p>
<p class="Shlok">வெயில் கதிர்க் கற்றை அற்று உற வீழ்ந்தன,</p>
<p class="Shlok para-style-override-7">புயல் கடல்தலை புக்கன போல்வன. (38)</p>
<p class="Shlok">பெரிய மா மரமும், பெருங் குன்றமும்,</p>
<p class="Shlok">விரிய வீசலின், மின் நெடும் பொன் மதில்</p>
<p class="Shlok">நெரிய, மாடம் நெருப்பு எழ, நீறு எழ,</p>
<p class="Shlok para-style-override-2">இரியல்போன, இலங்கையும் எங்கணும். (39)</p>
<p class="Sub-Title">நிலா மறைதல்</p>
<p class="Shlok">“தொண்டை அம் கனி வாய்ச் சீதை</p>
<p class="Shlok">துயக்கினால் என்னைச் சுட்டாய்;</p>
<p class="Shlok">விண்ட வானவர் கண் முன்னே</p>
<p class="Shlok">விரி பொழில் இறுத்து வீசக்</p>
<p class="Shlok">கண்டனை நின்றாய்” என்று,</p>
<p class="Shlok">காணுமேல், அரக்கன் காய்தல்</p>
<p class="Shlok">உண்டு; என வெருவினான்போல்,</p>
<p class="Shlok para-style-override-2">ஒளித்தனன், உடுவின் கோமான். (40)</p>
<p class="Sub-Title">உலகெங்கும் ஒளி</p>
<p class="Shlok">காசு அறு மணியும், பொன்னும்,</p>
<p class="Shlok">காந்தமும், கஞல்வது ஆய</p>
<p class="Shlok">மாசு அறு மரங்கள் ஆகக்</p>
<p class="Shlok">குயிற்றிய மதனச் சோலை,</p>
<p class="Shlok">ஆசைகள்தோறும், ஐயன்</p>
<p class="Shlok">கைகளால் அள்ளி அள்ளி</p>
<p class="Shlok">வீசிய, விளக்கலாலே,</p>
<p class="Shlok para-style-override-2">விளங்கின உலகம் எல்லாம். (41)</p>
<p class="Sub-Title">விலங்கு—பறவைகள் அஞ்சிச் செத்தன!</p>
<p class="Shlok">கதறின வெருவி, உள்ளம் கலங்கின, விலங்கு; கண்கள்</p>
<p class="Shlok">குதறின பறவை; வேலை குளித்தன; குளித்திலாத</p>
<p class="Shlok">பதறின; பதைத்த; வானில் பறந்தன; பறந்து பார் வீழ்ந்து</p>
<p class="Shlok para-style-override-7">உதறின, சிறையை; மீள ஒடுக்கின உலந்து போன. (42)</p>
<p class="Shlok">தோட்டொடும் துதைந்த தெய்வ</p>
<p class="Shlok">மரம்தொறும் தொடுத்த புள் தம்</p>
<p class="Shlok">கூட்டொடும் துறக்கம் புக்க,</p>
<p class="Shlok">குன்று எனக் குவவுத் திண் தோள்</p>
<p class="Shlok">சேட்டு அகன் பரிதி மார்பன்</p>
<p class="Shlok">சீறியும் தீண்டல்தன்னால்;</p>
<p class="Shlok">மீட்டு, அவன் கருணைசெய்தால்,</p>
<p class="Shlok para-style-override-7">பெறம் பதம் விளம்பலாமோ? (43)</p>
<p class="Shlok">பொய்ம் முறை அரக்கர் காக்கும்</p>
<p class="Shlok">புள் உறை புது மென் சோலை,</p>
<p class="Shlok">விம்முறும் உள்ளத்து அன்னம்</p>
<p class="Shlok">இருக்கும் அவ் விருக்கம் ஒன்றும்</p>
<p class="Shlok">மும் முறை உலகம் எல்லாம்</p>
<p class="Shlok">முற்றுற முடிவது ஆன</p>
<p class="Shlok">அம் முறை, ஐயன் வைகும்</p>
<p class="Shlok para-style-override-2">ஆல் என, நின்றது அம்மா! (44)</p>
<p class="Sub-Title">பகலவன் புறப்பட்டான்</p>
<p class="Shlok">உறு சுடர்ச் சூடைக் காசுக்கு</p>
<p class="Shlok">அரசினை உயிர் ஒப்பானுக்கு</p>
<p class="Shlok">அறிகுறியாக விட்டாள்;</p>
<p class="Shlok">ஆதலான், வறியள் அந்தோ!</p>
<p class="Shlok">செறி குழல் சீதைக்கு அன்று,</p>
<p class="Shlok">ஓர் சிகாமணி தெரிந்து வாங்கி,</p>
<p class="Shlok">எறி கடல் ஈவது என்ன,</p>
<p class="Shlok para-style-override-2">எழுந்தனன், இரவி என்பான். (45)</p>
<p class="Sub-Title">வனம் அழித்த வானரன் நிலை</p>
<p class="Shlok">தாழ் இரும் பொழில்கள் எல்லாம்</p>
<p class="Shlok">துடைத்து, ஒரு தமியன் நின்றான்;</p>
<p class="Shlok">ஏழினொடு ஏழு நாடும்</p>
<p class="Shlok">அளந்தவன் எனலும் ஆனான்;</p>
<p class="Shlok">ஆழியின் நடுவண் நின்ற</p>
<p class="Shlok">அரு வரைக்கு அரசும் ஒத்தான்;</p>
<p class="Shlok">ஊழியின் இறுதிக் காலத்து</p>
<p class="Shlok para-style-override-2">உருத்திரமூர்த்தி ஒத்தான். (46)</p>
<p class="Sub-Title">அரக்கியர்—சீதையிடையே விடை</p>
<p class="Shlok">இன்னன நிகழும் வேலை,</p>
<p class="Shlok">அரக்கியர் எழுந்து பொங்கி,</p>
<p class="Shlok">பொன்மலை என்ன நின்ற</p>
<p class="Shlok">புனிதனைப் புகன்று நோக்கி,</p>
<p class="Shlok">‘அன்னை! ஈது என்னை மேனி?</p>
<p class="Shlok">யார்கொல்?’ என்று, அச்சம் உற்றார்,</p>
<p class="Shlok">நன்னுதல்தன்னை நோக்கி,</p>
<p class="Shlok para-style-override-2">‘அறிதியோ நங்கை?’ என்றார். (47)</p>
<p class="Shlok">தீயவர் தீய செய்தல் தீயவர்</p>
<p class="Shlok">தெரியின் அல்லால்,</p>
<p class="Shlok">தூயவர் துணிதல் உண்டே,</p>
<p class="Shlok">நும்முடைச் சூழல் எல்லாம்?</p>
<p class="Shlok">ஆய மான் எய்த, அம் மான்,</p>
<p class="Shlok">இளையவன், “அரக்கர் செய்த</p>
<p class="Shlok">மாயம்” என்று உரைக்கவேயும்,</p>
<p class="Shlok para-style-override-2">மெய்என மையல் கொண்டேன். (48)</p>
<p class="Sub-Title">வேள்விச்சாலையைச் சிதைத்தல்</p>
<p class="Shlok">என்றனள்; அரக்கிமார்கள் வயிறு</p>
<p class="Shlok">அலைத்து, இரியல்போகி,</p>
<p class="Shlok">குன்றமும், உலகும், வானும்,</p>
<p class="Shlok">கடல்களும், குலைய ஓட,</p>
<p class="Shlok">நின்றது ஓர் சயித்தம் கண்டான்;</p>
<p class="Shlok">‘நீக்குவல் இதனை’ என்னா,</p>
<p class="Shlok">தன் தடக் கைகள் நீட்டிப்</p>
<p class="Shlok para-style-override-2">பற்றினன், தாதை ஒப்பான். (49)</p>
<p class="Sub-Title">வேள்விச்சாலையின் தன்னிகரற்ற தகைமை</p>
<p class="Shlok">கண் கொள அரிது; மீது கார்</p>
<p class="Shlok">கொள அரிது; திண் கால்</p>
<p class="Shlok">எண் கொள அரிது; இராவும்</p>
<p class="Shlok">இருள் கொள அரிது; மாக</p>
<p class="Shlok">விண் கொள நிவந்த மேரு</p>
<p class="Shlok">வெள்குற, வெதும்பி உள்ளம்</p>
<p class="Shlok">புண்கொள, உயர்ந்தது, இப் பார்</p>
<p class="Shlok para-style-override-7">பொறை கொள அரிது போலாம். (50)</p>
<p class="Shlok">பொங்கு ஒளி நெடு நாள் ஈட்டி,</p>
<p class="Shlok">புதிய பால் பொழிவது ஒக்கும்</p>
<p class="Shlok">திங்களை நக்குகின்ற</p>
<p class="Shlok">இருள் எலாம் வாரித் தின்ன,</p>
<p class="Shlok">அம் கை பத்து—இரட்டியான்தன்</p>
<p class="Shlok">ஆணையால், அழகு மாணப்</p>
<p class="Shlok">பங்கயத்து ஒருவன்தானே,</p>
<p class="Shlok para-style-override-7">பசும் பொனால் படைத்தது அம்மா! (51)</p>
<p class="Shlok">தூண் எலாம் சுடரும் காசு;</p>
<p class="Shlok">சுற்று எலாம் முத்தம்; சொன்னம்</p>
<p class="Shlok">பேணல் ஆம் மணியின் பத்தி,</p>
<p class="Shlok">பிடர் எலாம்; ஒளிகள் விம்ம,</p>
<p class="Shlok">சேண் எலாம் விரியும் கற்றைச்</p>
<p class="Shlok">சேயொளிச் செல்வற்கேயும்,</p>
<p class="Shlok">பூணலாம்; எம்மனோரால்</p>
<p class="Shlok para-style-override-2">புகழலாம் பொதுமைத்து அன்றே. (52)</p>
<p class="Sub-Title">மாளிகையைப் பெயர்த்து வீசினான், அனுமன்</p>
<p class="Shlok">‘வெள்ளியங்கிரியை, பண்டு,</p>
<p class="Shlok">வெந் தொழில் அரக்கன், வேரொடு</p>
<p class="Shlok">அள்ளினன்’ என்னக் கேட்டான்;</p>
<p class="Shlok">அத் தொழிற்கு இழிவு தோன்ற,</p>
<p class="Shlok">புள்ளி மா மேரு என்னும்</p>
<p class="Shlok">பொன்மலை எடுப்பான் போல,</p>
<p class="Shlok">வள் உகிர்த் தடக் கைதன்னால்</p>
<p class="Shlok para-style-override-7">மண்நின்றும் வாங்கி, அண்ணல். (53)</p>
<p class="Shlok">விட்டனன், இலங்கைதன்மேல், விண் உற விரிந்த மாடம்;</p>
<p class="Shlok">பட்டன, பொடிகள் ஆன; பகுத்தன பாங்கு நின்ற;</p>
<p class="Shlok">சுட்டன பொறிகள் வீழத் துளங்கினர், அரக்கர்தாமும்;</p>
<p class="Shlok para-style-override-2">கெட்டனர் வீரர், அம்மா!— பிழைப்பரோ கேடு சூழ்ந்தார்? (54)</p>
<p class="Sub-Title">இராவணனிடம் முறையிடுதல்</p>
<p class="Shlok">நீர் இடு துகிலர்; அச்ச நெருப்பு இடு நெஞ்சர்; நெக்குப்</p>
<p class="Shlok">பீரிடும் உருவர்; தெற்றிப் பிணங்கிடு தாளர்; பேழ் வாய்,</p>
<p class="Shlok">ஊர் இடு பூசல் ஆர உளைத்தனர்; ஓடி உற்றார்;—</p>
<p class="Shlok para-style-override-7">பார் இடு பழுவச் சோலை பாரிக்கும் பருவத் தேவர். (55)</p>
<p class="Shlok">அரி படு சீற்றத்தான்தன் அருகு</p>
<p class="Shlok">சென்று, அடியின் வீழ்ந்தார்,</p>
<p class="Shlok">‘கரி படு திசையின் நீண்ட</p>
<p class="Shlok">காவலாய்! காவல் ஆற்றோம்!</p>
<p class="Shlok">கிரி படு குவவுத் திண் தோள்</p>
<p class="Shlok">குரங்கு இடை கிழித்து வீச,</p>
<p class="Shlok">எரி படு துகிலின், நொய்தின்</p>
<p class="Shlok para-style-override-7">இற்றது கடி கா’ என்றார். (56)</p>
<p class="Shlok">‘சொல்லிட எளியது அன்றால்;</p>
<p class="Shlok">சோலையை, காலின், கையின்,</p>
<p class="Shlok">புல்லொடு துகளும் இன்றி,</p>
<p class="Shlok">பொடிபட நூறி, பொன்னால்,</p>
<p class="Shlok">வில் இடு வேரம்தன்னை</p>
<p class="Shlok">வேரொடு வாங்கி வீச,</p>
<p class="Shlok">சில் இடம் ஒழிய, தெய்வ</p>
<p class="Shlok para-style-override-2">இலங்கையும் சிதைந்தது’ என்றார். (57)</p>
<p class="Sub-Title">‘ஒரு குரங்கினைக் கண்டா, அச்சம் கொண்டீர்கள்!’</p>
<p class="Shlok">‘ஆடகத் தருவின் சோலை</p>
<p class="Shlok">பொடி படுத்து, அரக்கர் காக்கும்</p>
<p class="Shlok">தேட அரு வேரம் வாங்கி,</p>
<p class="Shlok">இலங்கையும் சிதைத்தது அம்மா!</p>
<p class="Shlok">கோடரம் ஒன்றே! நன்று இது!</p>
<p class="Shlok">இராக்கதர் கொற்றம்! சொற்றல்</p>
<p class="Shlok">மூடரும் மொழியார்’ என்ன</p>
<p class="Shlok para-style-override-7">மன்னனும் முறுவல் செய்தான். (58)</p>
<p class="Shlok">தேவர்கள், பின்னும், ‘மன்ன!</p>
<p class="Shlok">அதன் உருச் சுமக்கும் திண்மைப்</p>
<p class="Shlok">பூவலயத்தை அன்றோ</p>
<p class="Shlok">புகழ்வது! புலவர் போற்றும்</p>
<p class="Shlok">மூவரின் ஒருவன் என்று</p>
<p class="Shlok">புகல்கினும், முடிவு இலாத</p>
<p class="Shlok">ஏவம், அக் குரங்கை, ஐய!</p>
<p class="Shlok para-style-override-2">காணுதி இன்னே’ என்றார். (59)</p>
<p class="Sub-Title">அனுமானின் உற்சாகப் பேரொலி</p>
<p class="Shlok">மண்தலம் கிழிந்த வாயில்</p>
<p class="Shlok">மறி கடல் மோழை மண்ட,</p>
<p class="Shlok">எண் திசை சுமந்த மாவும்,</p>
<p class="Shlok">தேவரும் இரியல்போக,</p>
<p class="Shlok">தொண்டை வாய் அரக்கிமார்கள்</p>
<p class="Shlok">சூல் வயிறு உடைந்து சோர,</p>
<p class="Shlok">‘அண்டமும் பிளந்து விண்டது</p>
<p class="Shlok para-style-override-7">ஆம்’ என, அனுமன் ஆர்த்தான். (60)</p>
<p class="Book-End-Line para-style-override-4">* * * * *<span></span></p>


<p class="Page-Break"> </p>
<p class="Heading" id="toc_marker-10">7. கிங்கரர் வதைப் படலம்</p>
<p class="Sub-Title">அனுமனைப் பிடிக்கச் சென்ற கிங்கரர்</p>
<p class="Shlok">அரு வரை முழையில் முட்டும்</p>
<p class="Shlok">அசனியின் இடிப்பும், ஆழி</p>
<p class="Shlok">வெருவரு முழக்கும், ஈசன்</p>
<p class="Shlok">வில் இறும் ஒலியும், என்ன,</p>
<p class="Shlok">குரு மணி மகுட கோடி முடித்</p>
<p class="Shlok">தலை குலுங்கும் வண்ணம்,</p>
<p class="Shlok">இருபது செவியினூடும்</p>
<p class="Shlok para-style-override-7">நுழைந்தது, அவ் எழுந்த ஓசை. (1)</p>
<p class="Shlok">புல்லிய முறுவல் தோன்ற,</p>
<p class="Shlok">பொறாமையும் சிறிது பொங்க,</p>
<p class="Shlok">எல்லை இல் ஆற்றல்</p>
<p class="Shlok">மாக்கள் எண் இறந்தாரை ஏவி,</p>
<p class="Shlok">‘வல்லையின் அகலா வண்ணம்,</p>
<p class="Shlok">வானையும் வழியை மாற்றி,</p>
<p class="Shlok">கொல்லலிர் குரங்கை, நொய்தின்</p>
<p class="Shlok para-style-override-2">பற்றுதிர், கொணர்திர்’ என்றான். (2)</p>
<p class="Sub-Title">புறப்பட்டார் கிங்கரர்</p>
<p class="Shlok">சூலம், வாள், முசலம், கூர் வேல்,</p>
<p class="Shlok">தோமரம், தண்டு, பிண்டி,</p>
<p class="Shlok">பாலமே முதலா உள்ள</p>
<p class="Shlok">படைக்கலம் பரித்த கையர்;</p>
<p class="Shlok">ஆலமே அனைய மெய்யர்;</p>
<p class="Shlok">அகலிடம் அழிவு செய்யும்</p>
<p class="Shlok">காலம் மேல்எழுந்த மூரிக்</p>
<p class="Shlok para-style-override-7">கடல் என, கடிது செல்வார். (3)</p>
<p class="Shlok">‘நானிலம்அதனில் உண்டு போர்’</p>
<p class="Shlok">என நவிலின், அச் சொல்,</p>
<p class="Shlok">தேனினும் களிப்புச் செய்யும்</p>
<p class="Shlok">சிந்தையர், தெரித்தும் என்னின்,</p>
<p class="Shlok">கானினும் பெரியர்; ஓசை</p>
<p class="Shlok">கடலினும் பெரியர்; கீர்த்தி</p>
<p class="Shlok">வானினும் பெரியர்; மேனி</p>
<p class="Shlok para-style-override-7">மலையினும் பெரியர் மாதோ! (4)</p>
<p class="Shlok">திருகுறும் சினத்து, தேவர்,</p>
<p class="Shlok">தானவர், என்னும் தெவ்வர்</p>
<p class="Shlok">இரு குறும்பு எறிந்து நின்ற</p>
<p class="Shlok">இசையினார் வசை என்று எண்ணி,</p>
<p class="Shlok">‘பொரு குறும்பு ஏன்று, வென்று</p>
<p class="Shlok">புணர்வது, பூ உண் வாழ்க்கை</p>
<p class="Shlok">ஒரு குறுங் குரங்கு!’ என்று எண்ணி,</p>
<p class="Shlok para-style-override-7">நெடிது நாண் உழக்கும் நெஞ்சர்; (5)</p>
<p class="Shlok">கட்டிய வாளர்; இட்ட கவசத்தர்; கழலர்; திக்கைத்</p>
<p class="Shlok">தட்டிய தோளர்; மேகம் தடவிய கையர், வானை</p>
<p class="Shlok">எட்டிய முடியர்; தாளால் இடறிய பொருப்பர்; ஈட்டிக்</p>
<p class="Shlok para-style-override-7">கொட்டிய பேரி என்ன, மழை என, குமுறும் சொல்லார்; (6)</p>
<p class="Shlok">வானவர் எறிந்த தெய்வ</p>
<p class="Shlok">அடு படை வடுக்கள், மற்றைத்</p>
<p class="Shlok">தானவர் துரந்த ஏதித்</p>
<p class="Shlok">தழும்பொடு தயங்கும் தோளர்;</p>
<p class="Shlok">யானையும் பிடியும் வாரி</p>
<p class="Shlok">இடும் பில வாயர்; ஈன்ற</p>
<p class="Shlok">கூனல் வெண் பிறையின் தோன்றும்</p>
<p class="Shlok para-style-override-7">எயிற்றினர்; கொதிக்கும் கண்ணர்; (7)</p>
<p class="Shlok">சக்கரம், உலக்கை, தண்டு,</p>
<p class="Shlok">தாரை, வாள், பரிசம், சங்கு,</p>
<p class="Shlok">முற்கரம், முசுண்டி, பிண்டிபாலம்,</p>
<p class="Shlok">வேல், சூலம், முட்கோல்,</p>
<p class="Shlok">பொன் கரக் குலிசம், பாசம்,</p>
<p class="Shlok">புகர் மழு, எழு பொன் குந்தம்,</p>
<p class="Shlok">வில், கருங் கணை, விட்டேறு,</p>
<p class="Shlok para-style-override-7">கழுக்கடை, எழுக்கள் மின்ன; (8)</p>
<p class="Shlok">பொன் நின்று கஞலும் தெய்வப்</p>
<p class="Shlok">பூணினர்; பொருப்புத் தோளர்;</p>
<p class="Shlok">மின் நின்ற படையும், கண்ணும்,</p>
<p class="Shlok">வெயில் விரிக்கின்ற மெய்யர்;</p>
<p class="Shlok">‘என்?’ என்றார்க்கு, ‘என்? என்?’</p>
<p class="Shlok">என்றார்; எய்தியது அறிந்திலாதார்;</p>
<p class="Shlok">முன் நின்றார் முதுகு தீய,</p>
<p class="Shlok para-style-override-7">பின் நின்றார் முடுகுகின்றார். (9)</p>
<p class="Shlok">வெய்துறு படையின் மின்னர்;</p>
<p class="Shlok">வில்லினர்; வீசு காலர்;</p>
<p class="Shlok">மையுறு விசும்பின் தோன்றும்</p>
<p class="Shlok">மேனியர்; மடிக்கும் வாயர்;</p>
<p class="Shlok">கை பரந்து உலகு பொங்கிக்</p>
<p class="Shlok">கடையுகம் முடியும்காலை,</p>
<p class="Shlok">பெய்ய என்று எழுந்த மாரிக்கு</p>
<p class="Shlok para-style-override-7">உவமை சால் பெருமை பெற்றார். (10)</p>
<p class="Shlok">‘பனி உறு செயலை சிந்தி,</p>
<p class="Shlok">வேரமும் பறித்தது, அம்மா!</p>
<p class="Shlok">தனி ஒரு குரங்கு போலாம்!</p>
<p class="Shlok">நன்று நம் தருக்கு!’ என்கின்றார்!</p>
<p class="Shlok">‘இனி ஒரு பழி மற்று உண்டோ</p>
<p class="Shlok">இதனின்?’ என்று இரைத்துப் பொங்கி,</p>
<p class="Shlok">முனிவுறு மனத்தின் தாவி,</p>
<p class="Shlok para-style-override-7">முந்துற முடுகுகின்றார். (11)</p>
<p class="Shlok">எற்றுறு முரசும், வில், நாண்</p>
<p class="Shlok">ஏறவிட்டு எடுத்த ஆர்ப்பும்,</p>
<p class="Shlok">சுற்றுறு கழலும், சங்கும்,</p>
<p class="Shlok">தெழி தெழித்து உரப்பும் சொல்லும்,</p>
<p class="Shlok">உற்று உடன்று ஒன்றாய், ஓங்கி</p>
<p class="Shlok">ஒலித்து எழுந்து, ஊழிப் பேர்வில்</p>
<p class="Shlok">நல் திரைக் கடல்களோடு</p>
<p class="Shlok para-style-override-7">மழைகளை, நா அடக்க. (12)</p>
<p class="Shlok">‘தெரு இடம் இல்’ என்று எண்ணி,</p>
<p class="Shlok">வானிடைச் செல்கின்றாரும்,</p>
<p class="Shlok">புருவமும் சிலையும் கோட்டி,</p>
<p class="Shlok">புகை உயிர்த்து உயிர்க்கின்றாரும்,</p>
<p class="Shlok">ஒருவரின் ஒருவர் முந்தி,</p>
<p class="Shlok">முறை மறுத்து உருக்கின்றாரும்,</p>
<p class="Shlok">‘விரிவு இலது இலங்கை’ என்று,</p>
<p class="Shlok para-style-override-7">வழி பெறார் விளிக்கின்றாரும். (13)</p>
<p class="Shlok">வாள் உறை விதிர்க்கின்றாரும்,</p>
<p class="Shlok">வாயினை மடிக்கின்றாரும்,</p>
<p class="Shlok">தோள் உறத் தட்டிக் கல்லைத்</p>
<p class="Shlok">துகள்படத் துகைக்கின்றாரும்,</p>
<p class="Shlok">தாள் பெயர்த்து இடம் பெறாது</p>
<p class="Shlok">தருக்கினர் நெருக்குவாரும்,</p>
<p class="Shlok">கோள் வளை எயிறு தின்று</p>
<p class="Shlok para-style-override-7">தீ எனக் கொதிக்கின்றாரும். (14)</p>
<p class="Shlok">அனைவரும், மலை என நின்றார்;</p>
<p class="Shlok">அளவு அறு படைகள் பயின்றார்;</p>
<p class="Shlok">அனைவரும், அமரின் உயர்ந்தார்;</p>
<p class="Shlok">அகலிடம் நெளிய நடந்தார்;</p>
<p class="Shlok">அனைவரும், வரனின் அமைந்தார்;</p>
<p class="Shlok">அசனியின் அணிகள் அணிந்தார்;</p>
<p class="Shlok">அனைவரும், அமரரை வென்றார்;</p>
<p class="Shlok para-style-override-7">அசுரரை உயிரை அயின்றார். (15)</p>
<p class="Shlok">குறுகின கவசரும், மின்போல்</p>
<p class="Shlok">குரை கழல் உரகரும், வன் போர்</p>
<p class="Shlok">முறுகின பொழுதின், உடைந்தார்</p>
<p class="Shlok">முதுகிட, முறுவல் பயின்றார்;</p>
<p class="Shlok">இறுகின நிதி கிழவன் பேர்</p>
<p class="Shlok">இசை கெட, அளகை எறிந்தார்;</p>
<p class="Shlok">தெறுகுநர் இன்மையின், வன் தோள்,</p>
<p class="Shlok para-style-override-7">தினவுற உலகு திரிந்தார். (16)</p>
<p class="Shlok">‘வரைகளை இடறுமின்’ என்றால்,</p>
<p class="Shlok">‘மறிகடல் பருகுமின்’ என்றால்,</p>
<p class="Shlok">‘இரவியை விழ விடும்’ என்றால்,</p>
<p class="Shlok">‘எழு மழை பிழியுமின்’ என்றால்,</p>
<p class="Shlok">‘அரவினது அரசனை, ஒன்றோ,</p>
<p class="Shlok">தரையினொடு அரையுமின்’ என்றால்,</p>
<p class="Shlok">‘தரையினை எடும், எடும்’ என்றால்,</p>
<p class="Shlok para-style-override-7">ஒருவர் அது அமைதல் சமைந்தார். (17)</p>
<p class="Shlok">தூளியின் நிமிர் படலம் போய்</p>
<p class="Shlok">இமையவர் விழி துற, வெம் போர்</p>
<p class="Shlok">மீளியின் இனம் என, வன் தாள்</p>
<p class="Shlok">விரை புலி நிரை என, விண் தோய்</p>
<p class="Shlok">ஆளியின் அணி என, அன்றேல்,</p>
<p class="Shlok">அலை கடல் விடம் என, அஞ்சார்,</p>
<p class="Shlok">வாளியின் விசைகொடு திண் கார்</p>
<p class="Shlok para-style-override-7">வரை வருவன என, வந்தார். (18)</p>
<p class="Shlok">பொறி தர விழி, உயிர் ஒன்றோ?</p>
<p class="Shlok">புகை உக, அயில் ஒளி மின்போல்</p>
<p class="Shlok">தெறி தர, உரும் அதிர்கின்றார்;</p>
<p class="Shlok">திசைதொறும் விசைகொடு சென்றார்</p>
<p class="Shlok">எறிதரு கடையுகம் வன் கால்</p>
<p class="Shlok">இடறிட, உடுவின் இனம் போய்</p>
<p class="Shlok">மறிதர, மழை அகல் விண்போல்</p>
<p class="Shlok para-style-override-7">வடிவு அழி பொழிலை, வளைந்தார். (19)</p>
<p class="Shlok">வயிர் ஒலி, வளை ஒலி, வன் கார்</p>
<p class="Shlok">மழை ஒலி முரசு ஒலி, மண்பால்</p>
<p class="Shlok">உயிர் உலைவுற நிமிரும் போர்</p>
<p class="Shlok">உறும் ஒலி, செவியின் உணர்ந்தான்;</p>
<p class="Shlok">வெயில் விரி கதிரவனும் போய்</p>
<p class="Shlok">வெருவிட, வெளியிடை, விண் தோய்</p>
<p class="Shlok">கயிலையின்மலை என நின்றான்;</p>
<p class="Shlok para-style-override-7">அனையவர் வரு தொழில் கண்டான். (20)</p>
<p class="Shlok">‘இத இயல் இது’ என, முந்தே</p>
<p class="Shlok">இயைவுற இனிது தெரிந்தான்;</p>
<p class="Shlok">பத இயல் அறிவு பயந்தால்,</p>
<p class="Shlok">அதின் நல பயன் உளது உண்டோ?</p>
<p class="Shlok">சிதவு இயல் கடி பொழில் ஒன்றே</p>
<p class="Shlok">சிதறிய செயல் தரு திண் போர்</p>
<p class="Shlok">உதவு இயல் இனிதின் உவந்தான்—</p>
<p class="Shlok para-style-override-2">எவரினும் அதிகம் உயர்ந்தான். (21)</p>
<p class="Sub-Title">அழிந்தது, அரக்கர் படை</p>
<p class="Shlok">‘இவன்! இவன்! இவன்!’ என நின்றார்;</p>
<p class="Shlok">‘இது!’ என, முதலி எதிர்ந்தார்;</p>
<p class="Shlok">பவனனின் முடுகி நடந்தார்,</p>
<p class="Shlok">பகல் இரவு உற மிடைகின்றார்—</p>
<p class="Shlok">புவனியும், மலையும், விசும்பும்,</p>
<p class="Shlok">பொரு அரு நகரும், உடன் போர்த்</p>
<p class="Shlok">துவனியில் அதிர, விடம்போல்</p>
<p class="Shlok para-style-override-7">சுடர் விடு படைகள் துரந்தார். (22)</p>
<p class="Shlok">மழைகளும், மறி கடலும், போய்</p>
<p class="Shlok">மதம் அற முரசம் அறைந்தார்;</p>
<p class="Shlok">முழைகளின் இதழ்கள் திறந்தார்;</p>
<p class="Shlok">முது புகை கதுவ முனிந்தார்;</p>
<p class="Shlok">பிழை இல பட அரவின் தோள்</p>
<p class="Shlok">பிடர் உற, அடி இடுகின்றார்;</p>
<p class="Shlok">கழை தொடர் வனம் எரியுண்டாலென,</p>
<p class="Shlok para-style-override-7">எறி படைஞர் கலந்தார். (23)</p>
<p class="Shlok">அறவனும் அதனை அறிந்தான்;</p>
<p class="Shlok">அருகினில் அழகின் அமைந்தார்</p>
<p class="Shlok">இற இனின் உதவு நெடுந் தார்</p>
<p class="Shlok">உயர் மரம் ஒரு கை இயைந்தான்;</p>
<p class="Shlok">உற வரு துணை என அன்றோ,</p>
<p class="Shlok">உதவிய அதனை, உவந்தான்;</p>
<p class="Shlok">நிறை கடல் கடையும் நெடுந் தாள்</p>
<p class="Shlok para-style-override-7">மலை என, நடுவண் நிமிர்ந்தான். (24)</p>
<p class="Shlok">பரு வரை புரைவன வன் தோள்,</p>
<p class="Shlok">பனிமலை அருவி நெடுங் கால்</p>
<p class="Shlok">சொரிவன பல என, மண் தோய்</p>
<p class="Shlok">துறை பொரு குருதி சொரிந்தார்;</p>
<p class="Shlok">ஒருவரை ஒருவர் தொடர்ந்தார்;</p>
<p class="Shlok">உயர் தலை உடைய உருண்டார்—</p>
<p class="Shlok">அரு வரை நெரிய விழும் பேர்</p>
<p class="Shlok para-style-override-7">அசனியும் அசைய அறைந்தான். (25)</p>
<p class="Shlok">பறை புரை விழிகள் பறிந்தார்;</p>
<p class="Shlok">படியிடை நெடிது படிந்தார்;</p>
<p class="Shlok">பிறை புரை எயிறும் இழந்தார்;</p>
<p class="Shlok">பிடரொடு தலைகள் பிளந்தார்;</p>
<p class="Shlok">குறை உயிர் சிதற நெரிந்தார்;</p>
<p class="Shlok">குடரொடு குருதி குழைந்தார்;—</p>
<p class="Shlok">முறை முறை படைகள் எறிந்தார்—</p>
<p class="Shlok para-style-override-7">முடை உடல் மறிய முறிந்தார். (26)</p>
<p class="Shlok">புடையொடு விடு கனலின் காய்</p>
<p class="Shlok">பொறியிடை, மயிர்கள் புகைந்தார்;</p>
<p class="Shlok">தொடையொடு முதுகு துணிந்தார்;</p>
<p class="Shlok">சுழிபடு குருதி சொரிந்தார்;</p>
<p class="Shlok">படை இடை ஒடிய, நெடுந் தோள்</p>
<p class="Shlok">பறி தர, வயிறு திறந்தார்;</p>
<p class="Shlok">இடை இடை, மலையின் விழுந்தார்—</p>
<p class="Shlok para-style-override-7">இகல் பொர முடுகி எழுந்தார். (27)</p>
<p class="Shlok">புதைபட இருளின் மிடைந்தார்,</p>
<p class="Shlok">பொடியிடை நெடிது புரண்டார்;</p>
<p class="Shlok">விதைபடும் உயிரர் விழுந்தார்;</p>
<p class="Shlok">விளியொடு விழியும் இழந்தார்;</p>
<p class="Shlok">கதையொடு முதிர மலைந்தார்,</p>
<p class="Shlok">கணை பொழி சிலையர் கலந்தார்,</p>
<p class="Shlok">உதைபட உரனும் நெரிந்தார்;</p>
<p class="Shlok para-style-override-7">உதறொடு குருதி உமிழ்ந்தார். (28)</p>
<p class="Shlok">அயல், அயல், மலையொடு அறைந்தான்;</p>
<p class="Shlok">அடு பகை அளகை அடைந்தார்;</p>
<p class="Shlok">வியல் இடம் மறைய விரிந்தார்;</p>
<p class="Shlok">மிசை உலகு அடைய மிடைந்தார்;</p>
<p class="Shlok">புயல் தொடு கடலின் விழுந்தார்;</p>
<p class="Shlok">புடை புடை சிதைவொடு சென்றார்,</p>
<p class="Shlok">உயர்வுற விசையின் எறிந்தான்;</p>
<p class="Shlok para-style-override-7">உடலொடும் உலகு துறந்தார். (29)</p>
<p class="Shlok">பற்றித் தாளொடு தோள் பறித்து எறிந்தனன்; பாரின்,</p>
<p class="Shlok">இற்ற வெஞ் சிறை வெற்புஇனம் ஆம் எனக் கிடந்தார்;</p>
<p class="Shlok">கொற்ற வாலிடைக் கொடுந் தொழில் அரக்கரை அடங்கச்</p>
<p class="Shlok para-style-override-7">சுற்றி வீசலின், பம்பரம் ஆம் எனச் சுழன்றார். (30)</p>
<p class="Shlok">வாள்கள் இற்றன; இற்றன வரி சிலை; வயிரத்</p>
<p class="Shlok">தோள்கள் இற்றன; இற்றன சுடர் மழுச் சூலம்;</p>
<p class="Shlok">நாள்கள் இற்றன; இற்றன நகை எயிற்று ஈட்டம்;</p>
<p class="Shlok para-style-override-7">தாள்கள் இற்றன; இற்றன படையுடைத் தடக் கை. (31)</p>
<p class="Shlok">தெறித்த வன்தலை; தெறித்தன செறி சுடர்க் கவசம்;</p>
<p class="Shlok">தெறித்த பைங்கழல்; தெறித்தன சிலம்பொடு பொலந்தார்;</p>
<p class="Shlok">தெறித்த பல்மணி; தெறித்தன பெரும் பொறித் திறங்கள்;</p>
<p class="Shlok para-style-override-7">தெறித்த குண்டலம்; தெறித்தன கண் மணி சிதறி. (32)</p>
<p class="Shlok">உக்க பற் குவை; உக்கன, துவக்கு எலும்பு உதிர்வுற்று;</p>
<p class="Shlok">உக்க முற்கரம்; உக்கன, முசுண்டிகள் உடைவுற்று;</p>
<p class="Shlok">உக்க சக்கரம், உக்கன, உடல் திறந்து உயிர்கள்;</p>
<p class="Shlok para-style-override-7">உக்க கப்பணம்; உக்கன, உயர் மணி மகுடம். (33)</p>
<p class="Shlok">தாள்களால் பலர், தடக் கைகளால் பலர், தாக்கும்</p>
<p class="Shlok">தோள்களால் பலர், சுடர் விழியால் பலர், தொடரும்</p>
<p class="Shlok">கோள்களால் பலர், குத்துகளால் பலர், தம் தம்</p>
<p class="Shlok para-style-override-7">வாள்களால் பலர், மரங்களினால் பலர்,—மடிந்தார். (34)</p>
<p class="Shlok">ஈர்க்க, பட்டனர் சிலர்; சிலர் இடிப்புண்டு பட்டார்;</p>
<p class="Shlok">பேர்க்க, பட்டனர் சிலர்; சிலர் பிடியுண்டு பட்டார்;</p>
<p class="Shlok">ஆர்க்க, பட்டனர் சிலர்; சிலர் அடியுண்டு பட்டார்;</p>
<p class="Shlok para-style-override-7">பார்க்க, பட்டனர் சிலர்; சிலர் பயமுண்டு பட்டார். (35)</p>
<p class="Shlok">ஓடிக் கொன்றனன் சிலவரை; உடல் உடல்தோறும்</p>
<p class="Shlok">கூடிக் கொன்றனன் சிலவரை; கொடி நெடு மரத்தால்</p>
<p class="Shlok">சாடிக் கொன்றனன் சிலவரை; பிணம்தொறும் தடவித்</p>
<p class="Shlok para-style-override-7">தேடிக் கொன்றனன் சிலவரை—கறங்கு எனத் திரிவான். (36)</p>
<p class="Shlok">முட்டினார் பட, முட்டினான்; முறை முறை முடுகிக்</p>
<p class="Shlok">கிட்டினார் பட, கிட்டினான்; கிரி என நெருங்கிக்</p>
<p class="Shlok">கட்டினார் பட, கட்டினான்; கைகளால் மெய்யில்</p>
<p class="Shlok para-style-override-7">தட்டினார் பட, தட்டினான்—மலை எனத் தகுவான். (37)</p>
<p class="Shlok">உறக்கினும் கொல்லும்; உணரினும்</p>
<p class="Shlok">கொல்லும்; மால் விசும்பில்</p>
<p class="Shlok">பறக்கினும் கொல்லும்; படரினும்</p>
<p class="Shlok">கொல்லும்; மின் படைக் கை,</p>
<p class="Shlok">நிறக் கருங் கழல், அரக்கர்கள்</p>
<p class="Shlok">நெறிதொறும் பொறிகள்</p>
<p class="Shlok">பிறக்க நின்று எறி படைகளைத்</p>
<p class="Shlok para-style-override-7">தடக் கையால் பிசையும். (38)</p>
<p class="Shlok">சேறும் வண்டலும் மூளையும்</p>
<p class="Shlok">நிணமுமாய்த் திணிய,</p>
<p class="Shlok">நீறு சேர் நெடுந் தெரு</p>
<p class="Shlok">எலாம் நீத்தமாய் நிரம்ப,</p>
<p class="Shlok">ஆறு போல் வரும் குருதி,</p>
<p class="Shlok">அவ் அனுமனால் அலைப்புண்டு</p>
<p class="Shlok">ஈறு இல் வாய்தொறும் உமிழ்வதே</p>
<p class="Shlok para-style-override-2">ஒத்தது, அவ் இலங்கை. (39)</p>
<p class="Sub-Title">அனுமன் நிகழ்த்திய மாபெரும் போர்</p>
<p class="Shlok">கருது காலினும், கையினும், வாலினும் கட்டி,</p>
<p class="Shlok">சுருதியே அன்ன மாருதி மரத்திடைத் துரப்பான்;</p>
<p class="Shlok">நிருதர், எந்திரத்து இடு கரும்பு ஆம் என நெரிவார்;</p>
<p class="Shlok para-style-override-7">குருதி சாறு எனப் பாய்வது, குரை கடல் கூனில். (40)</p>
<p class="Shlok">எடுத்து அரக்கரை எறிதலும், அவர் உடல் எற்ற,</p>
<p class="Shlok">கொடித் திண் மாளிகை இடிந்தன; மண்டபம் குலைந்த;</p>
<p class="Shlok">தடக் கை யானைகள் மறிந்தன; கோபுரம் தகர்ந்த;</p>
<p class="Shlok para-style-override-7">பிடிக் குலங்களும் புரவியும் அவிந்தன, பெரிய. (41)</p>
<p class="Shlok">தம் தம் மாடங்கள் தம் உடலால் சிலர் தகர்த்தார்;</p>
<p class="Shlok">தம் தம் மாதரைத் தம் கழலால் சிலர் சமைத்தார்;</p>
<p class="Shlok">தம் தம் மாக்களைத் தம் படையால் சிலர் தடிந்தார்;—</p>
<p class="Shlok para-style-override-7">எற்றி மாருதி தடக் கைகளால் விசைத்து எறிய. (42)</p>
<p class="Shlok">ஆடல் மாக் களிறு அனையவன், அரக்கியர்க்கு அருளி,</p>
<p class="Shlok">‘வீடு நோக்கியே செல்க’ என்று, சிலவரை விட்டான்;</p>
<p class="Shlok">கூடினார்க்கு அவர் உயிர்எனச் சிலவரைக் கொடுத்தான்;</p>
<p class="Shlok para-style-override-7">ஊடினார்க்கு அவர் மனைதொறும் சிலவரை உய்த்தான். (43)</p>
<p class="Shlok">தரு எலாம் உடல்; தெற்றி எலாம் உடல்; சதுக்கத்து</p>
<p class="Shlok">உரு எலாம் உடல்; உவரி எலாம் உடல்; உள்ளூர்க்</p>
<p class="Shlok">கரு எலாம் உடல்; காயம் எலாம் உடல்; அரக்கர்</p>
<p class="Shlok para-style-override-7">தெரு எலாம் உடல்; தேயம் எலாம் உடல்—சிதறி. (44)</p>
<p class="Shlok">ஊன் எலாம் உயிர் கவர்வுறும்</p>
<p class="Shlok">காலன் ஓய்ந்து உலந்தான்;—</p>
<p class="Shlok">தான், எலாரையும்,</p>
<p class="Shlok">மாருதி சாடுகை தவிரான்;—</p>
<p class="Shlok">மீன் எலாம் உயிர்; மேகம்</p>
<p class="Shlok">எலாம் உயிர்; மேல் மேல்</p>
<p class="Shlok">வான் எலாம் உயிர்;</p>
<p class="Shlok para-style-override-7">மற்றும் எலாம் உயிர்—சுற்றி. (45)</p>
<p class="Sub-Title">மேகக் கூட்டத்தினிடையே சூரியன் போல், அனுமன்!</p>
<p class="Shlok">ஆக இச் செரு விளைவுறும் அமைதியின், அரக்கர்</p>
<p class="Shlok">மோகம் உற்றனர் ஆம் என, முறை முறை முனிந்தார்;</p>
<p class="Shlok">மாகம் முற்றவும், மாதிரம் முற்றவும், வளைந்தார்,</p>
<p class="Shlok para-style-override-7">மேகம் ஒத்தனர்—மாருதி வெய்யவன் ஒத்தான். (46)</p>
<p class="Shlok">அடல் அரக்கரும், ஆர்த்தலின், அலைத்தலின் அயரப்</p>
<p class="Shlok">புடை பெருத்துஉயர் பெருமையின், கருமையின் பொலிவின்,</p>
<p class="Shlok">மிடல் அயில் படை மின் என விலங்கலின், கலங்கும்</p>
<p class="Shlok para-style-override-7">கடல் நிகர்த்தனர்—மாருதி மந்தரம் கடுத்தான். (47)</p>
<p class="Shlok">கரதலத்தினும் காலினும் வாலினும் கதுவ,</p>
<p class="Shlok">நிரை மணித்தலை நெரிந்து உக, சாய்ந்து உயிர் நீப்பார்,</p>
<p class="Shlok">சுரர் நடுக்குற அமுது கொண்டு எழுந்த நாள், தொடரும்</p>
<p class="Shlok para-style-override-7">உரகர் ஒத்தனர்— அனுமனும் கலுழனே ஒத்தான். (48)</p>
<p class="Shlok">மானம் உற்ற தம் பகையினால், முனிவுற்று வளைந்த</p>
<p class="Shlok">மீனுடைக் கடல் உலகினின், உள எலாம் மிடைந்த</p>
<p class="Shlok">ஊன் அறக் கொன்று துகைக்கவும், ஒழிவு இலா நிருதர்</p>
<p class="Shlok para-style-override-2">ஆனை ஒத்தனர்—ஆள் அரி ஒத்தனன் அனுமன். (49)</p>
<p class="Sub-Title">விழுப்புண்களோடு அனுமன்</p>
<p class="Shlok">எய்த, எற்றின, எறிந்தன, ஈர்த்தன, இகலின்</p>
<p class="Shlok">பொய்த, குத்தின, பொதுத்தன, துளைத்தன, போழ்ந்த,</p>
<p class="Shlok">கொய்த, சுற்றின, பற்றின, குடைந்தன, பொலிந்த</p>
<p class="Shlok para-style-override-2">ஐயன் மல் பெரும் புயத்தன, புண் அளப்பு அரிதால். (50)</p>
<p class="Sub-Title">அமரர், அனுமனைப் புகழ்தலும் பூமாரி பொழிதலும்</p>
<p class="Shlok">கார்க் கருந் தடங் கடல்களும்,</p>
<p class="Shlok">மழை முகில் கணனும்,</p>
<p class="Shlok">வேர்க்க, வெஞ் செரு விளைத்து</p>
<p class="Shlok">எழும் வெள் எயிற்று அரக்கர்</p>
<p class="Shlok">போர்க் குழாம் படி பூசலின்,</p>
<p class="Shlok">ஐயனைப் புகழ்வுற்று</p>
<p class="Shlok">ஆர்க்கும் விண்ணவர் அமலையே,</p>
<p class="Shlok para-style-override-7">உயர்ந்தது, அன்று அமரில். (51)</p>
<p class="Shlok">மேவும் வெஞ்சினத்து அரக்கர்கள்,</p>
<p class="Shlok">முறை முறை விசையால்</p>
<p class="Shlok">ஏவும் பல் படை, எத்தனை</p>
<p class="Shlok">கோடிகள் எனினும்,</p>
<p class="Shlok">தூவும் தேவரும், மகளிரும்,</p>
<p class="Shlok">முனிவரும் சொரிந்த</p>
<p class="Shlok">பூவும், புண்களும், தெரிந்தில,</p>
<p class="Shlok para-style-override-2">மாருதி புயத்தில். (52)</p>
<p class="Sub-Title">கணக்கற்ற அரக்கர் அழிதல்</p>
<p class="Shlok">பெயர்க்கும் சாரிகை கறங்கு</p>
<p class="Shlok">எனத் திசைதொறும் பெயர்வின்,</p>
<p class="Shlok">உயர்க்கும் விண்மிசை ஓங்கலின்,</p>
<p class="Shlok">மண்ணின் வந்து உறலின்,</p>
<p class="Shlok">அயர்த்து வீழ்ந்தனர், அழிந்தனர்,</p>
<p class="Shlok">அரக்கராய் உள்ளார்;</p>
<p class="Shlok">வெயர்த்திலன் மிசை;</p>
<p class="Shlok para-style-override-7">உயிர்த்திலன்—நல் அற வீரன். (53)</p>
<p class="Shlok">எஞ்சல் இல் கணக்கு அறிந்திலம்; இராவணன் ஏவ,</p>
<p class="Shlok">நஞ்சம் உண்டவராம் என அனுமன்மேல் நடந்தார்;</p>
<p class="Shlok">துஞ்சினார் அல்லது யாவரும் மறத்தொடும் தொலைவுற்று,</p>
<p class="Shlok para-style-override-7">எஞ்சினார் இல்லை; அரக்கரின் வீரர் மற்று யாரே? (54)</p>
<p class="Shlok">வந்த கிங்கரர், ‘ஏ’ எனும் மாத்திரை மடிந்தார்;</p>
<p class="Shlok">நந்தவானத்து நாயகர் ஓடினர், நடுங்கி,</p>
<p class="Shlok">பிந்து காலினர், கையினர், பெரும் பயம் பிடரின்</p>
<p class="Shlok para-style-override-7">உந்த, ஆயிரம் பிணக் குவைமேல் விழுந்து உளைவார். (55)</p>
<p class="Shlok">விரைவின் உற்றனர்; விம்மலுற்று யாதுஒன்றும் விளம்பார்;</p>
<p class="Shlok">கரதலத்தினால், பட்டதும் கட்டுரைக்கின்றார்;</p>
<p class="Shlok">தரையில் நிற்கிலர்; திசைதொறும் நோக்கினர், சலிப்பார்;</p>
<p class="Shlok para-style-override-7">அரசன், மற்றவர் அலக்கணே உரைத்திட, அறிந்தான். (56)</p>
<p class="Shlok">‘இறந்து நீங்கினரோ? இன்று, என் ஆணையை இகழ்ந்து</p>
<p class="Shlok">துறந்து நீங்கினரோ? அன்றி, வெஞ் சமர் தொலைந்தார்</p>
<p class="Shlok">மறந்து நீங்கினரோ? என்கொல் வந்தது?’ என்றுஉரைத்தான்—</p>
<p class="Shlok para-style-override-7">நிறம் செருக்குற, வாய்தொறும் நெருப்பு உமிழ்கின்றான். (57)</p>
<p class="Shlok">‘சலம் தலைக்கொண்டனர் ஆய தன்மையார்</p>
<p class="Shlok">அலந்திலர்; செருக்களத்து அஞ்சினார் அலர்;</p>
<p class="Shlok">புலம் தெரி பொய்க் கரி புகலும் புன்கணார்</p>
<p class="Shlok para-style-override-2">குலங்களின், அவிந்தனர், குரங்கினால்’ என்றார். (58)</p>
<p class="Sub-Title">இராவணன் வெருட்டுதல்</p>
<p class="Shlok">ஏவலின் எய்தினர் இருந்த எண் திசைத்</p>
<p class="Shlok">தேவரை நோக்கினான், நாணும் சிந்தையான்;</p>
<p class="Shlok">‘யாவது என்று அறிந்திலிர் போலுமால்?’ என்றான்—</p>
<p class="Shlok para-style-override-7">மூவகை உலகையும் விழுங்க மூள்கின்றான். (59)</p>
<p class="Shlok">மீட்டு அவர் உரைத்திலர்; பயத்தின் விம்முவார்;</p>
<p class="Shlok">தோட்டு அலர் இன மலர்த் தொங்கல் மோலியான்,</p>
<p class="Shlok">‘வீட்டியது அரக்கரை என்னும் வெவ் உரை,</p>
<p class="Shlok para-style-override-2">கேட்டதோ? கண்டதோ? கிளத்துவீர்’ என்றான். (60)</p>
<p class="Sub-Title">இலங்கைவேந்தன் உத்திரவு</p>
<p class="Shlok">‘கண்டனம், ஒருபுடை நின்று, கண்களால்;</p>
<p class="Shlok">தெண் திரைக் கடல் என வளைந்த சேனையை,</p>
<p class="Shlok">மண்டலம் திரிந்து, ஒரு மரத்தினால், உயிர்</p>
<p class="Shlok para-style-override-7">உண்டது, அக் குரங்கு; இனம் ஒழிவது அன்று’ என்றார். (61)</p>
<p class="Book-End-Line para-style-override-4">* * * * *<span></span></p>


<p class="Page-Break"> </p>
<p class="Heading" id="toc_marker-11">8. சம்புமாலி வதைப் படலம்</p>
<p class="Shlok">கூம்பின கையன், நின்ற குன்று</p>
<p class="Shlok">எனக் குவவுத் திண் தோள்,</p>
<p class="Shlok">பாம்பு இவர் தறுகண்,</p>
<p class="Shlok">சம்புமாலி என்பவனைப் பாரா,</p>
<p class="Shlok">‘வாம் பரித் தானையோடு</p>
<p class="Shlok">வளைத்து, அதன் மறனை மாற்றி,</p>
<p class="Shlok">தாம்பினின் பற்றி, தந்து, என்</p>
<p class="Shlok para-style-override-2">மனச் சினம் தணித்தி’ என்றான். (1)</p>
<p class="Sub-Title">‘சம்புமாலி சண்டைக்குப் புறப்பட்டான்’</p>
<p class="Shlok">ஆயவன் வணங்கி, “ஐய!</p>
<p class="Shlok">அளப்பரும் அரக்கர் முன்னர்,</p>
<p class="Shlok">‘நீ இது முடித்தி’ என்று</p>
<p class="Shlok">நேர்ந்தனை; நினைவின் எண்ணி</p>
<p class="Shlok">ஏயினை; என்னப்பெற்றால்,</p>
<p class="Shlok">என்னின் யார் உயர்ந்தார்?” என்னா,</p>
<p class="Shlok">போயினன், இலங்கை வேந்தன்</p>
<p class="Shlok para-style-override-2">போர்ச் சினம் போவது ஒப்பான். (2)</p>
<p class="Sub-Title">சம்புமாலியின் படைப்பலம்</p>
<p class="Shlok">தன்னுடைத் தானையோடும்,</p>
<p class="Shlok">தயமுகன், ‘தருக’ என்று ஏய</p>
<p class="Shlok">மன்னுடைச் சேனையோடும்,</p>
<p class="Shlok">தாதை வந்து ஈந்த வாளின்,</p>
<p class="Shlok">மின்னுடைப் பரவையோடும்,</p>
<p class="Shlok">வேறுளோர் சிறப்பின் விட்ட</p>
<p class="Shlok">பின்னுடை அனிகத்தோடும், பெயர்ந்தனன்,—</p>
<p class="Shlok para-style-override-7">பெரும் போர் பெற்றான். (3)</p>
<p class="Shlok">உரும் ஒத்த முழக்கின், செங் கண்,</p>
<p class="Shlok">வெள் எயிற்று, ஓடை நெற்றிப்</p>
<p class="Shlok">பருமித்த கிரியின் தோன்றும்,</p>
<p class="Shlok">வேழமும்—பதுமத்து அண்ணல்</p>
<p class="Shlok">நிருமித்த எழிலி முற்றிற்று</p>
<p class="Shlok">என்னலாம் நிலைய, நேமி,</p>
<p class="Shlok">சொரி முத்த மாலை சூழும்,</p>
<p class="Shlok para-style-override-7">துகிற்கொடி, தடந் தேர்— சுற்ற; (4)</p>
<p class="Shlok">காற்றினை மருங்கில் கட்டி,</p>
<p class="Shlok">கால் வகுத்து, உயிரும் கூட்டி,</p>
<p class="Shlok">கூற்றினை ஏற்றியன்ன</p>
<p class="Shlok">குலப் பரி குழுவ; குன்றின்</p>
<p class="Shlok">தூற்றினின் எழுப்பி, ஆண்டு,</p>
<p class="Shlok">தொகுத்தென, கழல் பைங் கண்ண</p>
<p class="Shlok">வேற்று இனப் புலிஏறு என்ன</p>
<p class="Shlok para-style-override-7">வியந்து எழும் பதாதி ஈட்டம். (5)</p>
<p class="Shlok">தோமரம், உலக்கை, கூர் வாள்,</p>
<p class="Shlok">சுடர் மழு, குலிசம், தோட்டி,</p>
<p class="Shlok">தாம் அரம் தின்ற கூர் வேல்,</p>
<p class="Shlok">தழல் ஒளி வட்டம், சாபம்,</p>
<p class="Shlok">காமர் தண்டு, எழுக்கள்,</p>
<p class="Shlok">காந்தும் கப்பணம், கால பாசம்,</p>
<p class="Shlok">மா மரம், வலயம், வெங் கோல்</p>
<p class="Shlok para-style-override-7">முதலிய வயங்க மாதோ. (6)</p>
<p class="Shlok">எத்திய அயில், வேல், குந்தம்,</p>
<p class="Shlok">எழு, கழு முதல ஏந்தி,</p>
<p class="Shlok">குத்திய திளைப்ப; மீதில்</p>
<p class="Shlok">குழுவின மழை மாக் கொண்டல்</p>
<p class="Shlok">பொத்து உகு பொரு இல்</p>
<p class="Shlok">நல் நீர் சொரிவன போவ போல,</p>
<p class="Shlok">சித்திரப் பதாகை ஈட்டம்</p>
<p class="Shlok para-style-override-7">திசைதொறும் செறிவ செல்ல; (7)</p>
<p class="Shlok">பல்லியம் துவைப்ப, நல் மாப்</p>
<p class="Shlok">பணிலங்கள் முரல, பொன் தேர்ச்</p>
<p class="Shlok">சில்லிகள் இடிப்ப, வாசி சிரித்திட,</p>
<p class="Shlok">செறி பொன் தாரும்</p>
<p class="Shlok">வில்லும் நின்று இசைப்ப, யானை</p>
<p class="Shlok">முழக்கம் விட்டு ஆர்ப்ப, விண்தோய்</p>
<p class="Shlok">ஒல் ஒலி வானில் தேவர் உரை</p>
<p class="Shlok para-style-override-7">தெரிவு ஒழிக்க மன்னோ; (8)</p>
<p class="Shlok">மின் நகு கிரிகள் யாவும்</p>
<p class="Shlok">மேருவின் விளங்கித் தோன்ற,</p>
<p class="Shlok">தொல் நகர் பிறவும் எல்லாம்</p>
<p class="Shlok">பொலிந்தன, துறக்கம் என்ன—</p>
<p class="Shlok">அன்னவன் சேனை செல்ல,</p>
<p class="Shlok">ஆர்கலி இலங்கை ஆய</p>
<p class="Shlok">பொன் நகர் தகர்ந்து, பொங்கி</p>
<p class="Shlok para-style-override-7">ஆர்த்து எழு தூளி போர்ப்ப. (9)</p>
<p class="Shlok">ஆயிரம் ஐந்தொடு ஐந்து ஆம்,</p>
<p class="Shlok">ஆழி அம் தடந் தேர்; அத் தேர்க்கு</p>
<p class="Shlok">ஏயின இரட்டி யானை;</p>
<p class="Shlok">யானையின் இரட்டி பாய் மா;</p>
<p class="Shlok">போயின பதாதி, சொன்ன</p>
<p class="Shlok">புரவியின் இரட்டி போலாம்—</p>
<p class="Shlok">தீயவன் தடந் தேர் சுற்றித்</p>
<p class="Shlok para-style-override-2">தெற்றெனச் சென்ற சேனை. (10)</p>
<p class="Sub-Title">தேர்ப்படை</p>
<p class="Shlok">வில் மறைக் கிழவர்; நானா</p>
<p class="Shlok">விஞ்சையர்; வரத்தின் மிக்கார்;</p>
<p class="Shlok">வன் மறக் கண்ணர்; ஆற்றல்</p>
<p class="Shlok">வரம்பு இலா வயிரத் தோளார்;</p>
<p class="Shlok">தொல் மறக் குலத்தர்; தூணி</p>
<p class="Shlok">தூக்கிய புறத்தர்; மார்பின்</p>
<p class="Shlok">கல் மறைத்து ஒளிரும் செம் பொன்</p>
<p class="Shlok para-style-override-2">கவசத்தர்—கடுந் தேர் ஆட்கள். (11)</p>
<p class="Sub-Title">யானைப்படை</p>
<p class="Shlok">பொரு திசை யானை ஊரும்</p>
<p class="Shlok">புனிதனைப் பொருவும் பொற்பர்;</p>
<p class="Shlok">கரிபடைத் தொழிலும், மற்றை</p>
<p class="Shlok">அங்குசத் தொழிலும், தொக்கார்;</p>
<p class="Shlok">நிருதியின் பிறந்த வீரர்;</p>
<p class="Shlok">நெருப்பு இடை பரப்பும் கண்ணர்;</p>
<p class="Shlok">பரிதியின் பொலியும் மெய்யர்—படு</p>
<p class="Shlok para-style-override-2">மதக் களிற்றின் பாகர். (12)</p>
<p class="Sub-Title">குதிரைப்படை</p>
<p class="Shlok">ஏர் கெழு திசையும், சாரி</p>
<p class="Shlok">பதினெட்டும், இயல்பின் எண்ணிப்</p>
<p class="Shlok">போர் கெழு படையும் சுற்ற</p>
<p class="Shlok">வித்தகப் புலவர், போரில்,</p>
<p class="Shlok">தேர் கெழு மறவர், யானைச்</p>
<p class="Shlok">சேவகர், சிரத்தில் செல்லும்</p>
<p class="Shlok">தார் கெழு புரவி என்னும்</p>
<p class="Shlok para-style-override-7">தம் மனம் தாவப் போனார். (13)</p>
<p class="Shlok">அந் நெடுந் தானை சுற்ற,</p>
<p class="Shlok">அமரரை அச்சம் சுற்ற,</p>
<p class="Shlok">பொன் நெடுந் தேரில் போனான்—</p>
<p class="Shlok">பொருப்பிடை நெருப்பின் பொங்கி,</p>
<p class="Shlok">தன் நெடுங் கண்கள் காந்த,</p>
<p class="Shlok">தாழ் பெருங் கவசம் மார்பில்</p>
<p class="Shlok">மின்னிட, வெயிலும் வீச,—</p>
<p class="Shlok para-style-override-2">வில் இடும் எயிற்று வீரன். (14)</p>
<p class="Sub-Title">அனுமன் ஆரவாரம்</p>
<p class="Shlok">நந்தனவனத்துள் நின்ற</p>
<p class="Shlok">நாயகன் தூதன்தானும்,</p>
<p class="Shlok">‘வந்திலர் அரக்கர்’ என்னும்</p>
<p class="Shlok">மனத்தினன், வழியை நோக்கி,</p>
<p class="Shlok">சந்திரன் முதல வான மீன்</p>
<p class="Shlok">எலாம் தழுவ நின்ற</p>
<p class="Shlok">இந்திர தனுவின் தோன்றும்</p>
<p class="Shlok para-style-override-7">தோரணம் இவர்ந்து நின்றான். (15)</p>
<p class="Shlok">கேழ் இரு மணியும் பொன்னும்,</p>
<p class="Shlok">விசும்பு இருள் கிழித்து நீங்க,</p>
<p class="Shlok">ஊழ் இருங் கதிர்களோடும்</p>
<p class="Shlok">தோரணத்து உம்பர் மேலான்,</p>
<p class="Shlok">சூழ் இருங் கதிர்கள் எல்லாம்</p>
<p class="Shlok">தோற்றிடச் சுடரும் சோதி,</p>
<p class="Shlok">ஆழியின் நடுவண் தோன்றும்</p>
<p class="Shlok para-style-override-7">அருக்கனே அனையன் ஆனான். (16)</p>
<p class="Shlok">செல்லொடு மேகம் சிந்த,</p>
<p class="Shlok">திரைக் கடல் சிலைப்புத் தீர,</p>
<p class="Shlok">கல் அளைக் கிடந்த நாகம்</p>
<p class="Shlok">உயிரொடு விடமும் கால,</p>
<p class="Shlok">கொல் இயல் அரக்கர் நெஞ்சில்</p>
<p class="Shlok">குடி புக அச்சம், வீரன்</p>
<p class="Shlok">வில் என இடிக்க, விண்ணோர்</p>
<p class="Shlok para-style-override-7">நடுக்குற, வீரன் ஆர்த்தான். (17)</p>
<p class="Shlok">நின்றன திசைக்கண் வேழம்</p>
<p class="Shlok">நெடுங் களிச் செருக்கு நீங்க,</p>
<p class="Shlok">தென் திசை நமனும் உள்ளம்</p>
<p class="Shlok">துணுக்கென, சிந்தி வானில்</p>
<p class="Shlok">பொன்றல் இல் மீன்கள்</p>
<p class="Shlok">எல்லாம் பூ என உதிர, பூவும்</p>
<p class="Shlok">குன்றமும் பிளக்க, வேலை</p>
<p class="Shlok para-style-override-2">துளக்குற, கொட்டினான் தோள். (18)</p>
<p class="Sub-Title"> அரக்கர் தவிப்பு</p>
<p class="Shlok">அவ் வழி, அரக்கர் எல்லாம்;</p>
<p class="Shlok">அலை நெடுங் கடலின் ஆர்த்தார்;</p>
<p class="Shlok">செவ் வழிச் சேறல் ஆற்றார்;</p>
<p class="Shlok">பிணப் பெருங் குன்றம் தெற்றி,</p>
<p class="Shlok">வெவ் வழி குருதி வெள்ளம்</p>
<p class="Shlok">புடை மிடைந்து உயர்ந்து வீங்க,</p>
<p class="Shlok">‘எவ் வழிச் சேறும்’ என்றார்;</p>
<p class="Shlok para-style-override-7">தமர் உடம்பு இடறி வீழ்வார். (19)</p>
<p class="Sub-Title">சம்புமாலி—அனுமன் போர்</p>
<p class="Shlok">ஆண்டு நின்று அரக்கன், வெவ்வேறு</p>
<p class="Shlok">அணி வகுத்து, அனிகம்தன்னை,</p>
<p class="Shlok">மூண்டு இரு புடையும், முன்னும்,</p>
<p class="Shlok">முறை முறை முடுக ஏவி,</p>
<p class="Shlok">தூண்டினன், தானும் திண் தேர்;</p>
<p class="Shlok">தோரணத்து இருந்த தோன்றல்,</p>
<p class="Shlok">வேண்டியது எதிர்ந்தான் என்ன,</p>
<p class="Shlok para-style-override-7">வீங்கினன், விசயத் திண்தோள். (20)</p>
<p class="Shlok">ஐயனும், அமைந்து நின்றான்,</p>
<p class="Shlok">ஆழியான் அளவின் நாமம்</p>
<p class="Shlok">நெய் சுடர் விளக்கின் தோன்றும்</p>
<p class="Shlok">நெற்றியே நெற்றியாக,</p>
<p class="Shlok">மொய் மயிர்ச் சேனை பொங்க,</p>
<p class="Shlok">முரண் அயில் உகிர் வாள் மொய்த்த</p>
<p class="Shlok">கைகளே கைகள் ஆக, கடைக்</p>
<p class="Shlok para-style-override-2">கூழை திரு வால் ஆக. (21)</p>
<p class="Sub-Title">கடும்போர்</p>
<p class="Shlok">வயிர்கள் வால் வளைகள் விம்ம,</p>
<p class="Shlok">வரி சிலை சிலைப்ப, மாயப்</p>
<p class="Shlok">பயிர்கள் ஆர்ப்பு எடுப்ப,</p>
<p class="Shlok">மூரிப் பல்லியம் குமுற, பற்றி—</p>
<p class="Shlok">செயிர் கொள் வாள் அரக்கர்,</p>
<p class="Shlok">சீற்றம் செருக்கினர்,— படைகள் சிந்தி,</p>
<p class="Shlok">வெயில்கள்போல் ஒளிகள் வீச,</p>
<p class="Shlok para-style-override-7">வீரன்மேல் கடிது விட்டார். (22)</p>
<p class="Shlok">கருங்கடல் அரக்கர்தம் படைக்கலம் கரத்தால்</p>
<p class="Shlok">பெருங்கடல் உறப் புடைத்து, இறுத்து, உக, பிசைந்தான்;</p>
<p class="Shlok">விரிந்தன பொறிக்குலம்; நெருப்புஎன வெகுண்டு, ஆண்டு</p>
<p class="Shlok para-style-override-7">இருந்தவன், கிடந்தது ஓர் எழுத் தெரிந்து எடுத்தான். (23)</p>
<p class="Shlok">இருந்தனன், எழுந்தனன், இழிந்தனன், உயர்ந்தான்,</p>
<p class="Shlok">திரிந்தனன், புரிந்தனன், என நனி தெரியார்;</p>
<p class="Shlok">விரிந்தவர், குவிந்தவர், விலங்கினர், கலந்தார்,</p>
<p class="Shlok para-style-override-7">பொருந்தினர், நெருங்கினர், களம் படப் புடைத்தான். (24)</p>
<p class="Shlok">எறிந்தன, எய்தன, இடி உரும் என மேல்</p>
<p class="Shlok">செறிந்தன படைக்கலம், இடக் கையின் சிதைத்தான்—</p>
<p class="Shlok">முறிந்தன தெறும் கரி; முடிந்தன தடந் தேர்;</p>
<p class="Shlok para-style-override-2">மறிந்தன பரி நிரை—வலக் கையின் மலைந்தான். (25)</p>
<p class="Sub-Title">அனுமன் நாற்படைகளையும் அழித்தல்</p>
<p class="Shlok">இழந்தன நெடுங் கொடி; இழந்தன இருங் கோடு;</p>
<p class="Shlok">இழந்தன நெடுங் கரம்; இழந்தன வியன் தாள்;</p>
<p class="Shlok">இழந்தன முழங்கு ஒலி; இழந்தன மதம் பாடு;</p>
<p class="Shlok para-style-override-7">இழந்தன பெருங் கதம்—இருங் கவுள் யானை. (26)</p>
<p class="Shlok">நெரிந்தன தடஞ் சுவர்; நெரிந்தன பெரும் பார்;</p>
<p class="Shlok">நெரிந்தன நுகம் புடை; நெரிந்தன அதன் கால்;</p>
<p class="Shlok">நெரிந்தன கொடிஞ்சிகள்; நெரிந்தன வியன் தார்;</p>
<p class="Shlok para-style-override-7">நெரிந்தன கடும் பரி; நெரிந்தன நெடுந் தேர். (27)</p>
<p class="Shlok">ஒடிந்தன; உருண்டன; உலந்தன; புலந்த;</p>
<p class="Shlok">இடிந்தன; எரிந்தன; நெரிந்தன; எழுந்த;</p>
<p class="Shlok">மடிந்தன; மறிந்தன; முறிந்தன; மலைபோல்,</p>
<p class="Shlok para-style-override-7">படிந்தன; முடிந்தன; கிடந்தன—பரி மா. (28)</p>
<p class="Shlok">வெருண்டனர், வியந்தனர், விழுந்தனர், எழுந்தார்;</p>
<p class="Shlok">மருண்டனர், மயங்கினர், மறிந்தனர், இறந்தார்;</p>
<p class="Shlok">உருண்டனர், உலைந்தனர், உழைத்தனர், பிழைத்தார்;</p>
<p class="Shlok para-style-override-2">சுருண்டனர், புரண்டனர், தொலைந்தனர்;— மலைந்தார். (29)</p>
<p class="Sub-Title">அனுமனின் போர் வினோதம்</p>
<p class="Shlok">கரிகொடு கரிகளைக் களப் படப் புடைத்தான்;</p>
<p class="Shlok">பரிகொடு பரிகளைத் தலத்திடைப் படுத்தான்;</p>
<p class="Shlok">வரி சிலை வயவரை வயவரின் மடித்தான்;</p>
<p class="Shlok para-style-override-7">நிரை மணித் தேர்களைத் தேர்களின் நெரித்தான். (30)</p>
<p class="Shlok">மூளையும் உதிரமும் முழங்கு இருங் குழம்பு ஆய்</p>
<p class="Shlok">மீள் இருங் குழைபட, கரி விழுந்து அழுந்த,</p>
<p class="Shlok">தாளொடும் தலை உக, தட நெடுங் கிரிபோல்</p>
<p class="Shlok para-style-override-7">தோளொடும் நிருதரை, வாளொடும்—துகைத்தான். (31)</p>
<p class="Shlok">மல்லொடு மலை மலைத் தோளரை, வளை வாய்ப்</p>
<p class="Shlok">பல்லொடும், நெடுங் கரப் பகட்டொடும், பருந் தாள்</p>
<p class="Shlok">வில்லொடும், அயிலொடும், விறலொடும், விளிக்கும்</p>
<p class="Shlok para-style-override-7">சொல்லொடும், உயிரொடும், நிலத்தொடும்,— துகைத்தான். (32)</p>
<p class="Shlok">புகை நெடும் பொறி புகும் திசைதொறும் பொலிந்தான்;</p>
<p class="Shlok">சிகை நெடுஞ் சுடர் விடும் தேர்தொறும் சென்றான்;</p>
<p class="Shlok">தகை நெடுங் கரிதொறும், பரிதொறும், சரித்தான்;</p>
<p class="Shlok para-style-override-7">நகை நெடும் படைதொறும், தலைதொறும், நடந்தான். (33)</p>
<p class="Shlok">வென்றி வெம் புரவியின் வெரிநினும், விரவார்</p>
<p class="Shlok">மன்றல் அம் தார் அணி மார்பினும், மணித் தேர்</p>
<p class="Shlok">ஒன்றின்நின்று ஒன்றினும், உயர் மத மழை தாழ்</p>
<p class="Shlok para-style-override-7">குன்றினும்,—கடையுகத்து உரும் எனக் குதித்தான். (34)</p>
<p class="Shlok">பிரிவு அரும் ஒரு பெருங் கோல் என, பெயரா</p>
<p class="Shlok">இருவினை துடைத்தவர் அறிவு என, எவர்க்கும்</p>
<p class="Shlok">வரு முலை விலைக்கு என மதித்தனர் வழங்கும்</p>
<p class="Shlok para-style-override-7">தெரிவையர் மனம் என, கறங்கு என,—திரிந்தான். (35)</p>
<p class="Shlok">அண்ணல்—அவ் அரியினுக்கு அடியவர் அவன் சீர்</p>
<p class="Shlok">நண்ணுவர் எனும் பொருள் நவை அறத் தெரிப்பான்,</p>
<p class="Shlok">மண்ணினும், விசும்பினும், மருங்கினும், வலித்தார்</p>
<p class="Shlok para-style-override-7">கண்ணினும், மனத்தினும்,—தனித் தனி கலந்தான். (36)</p>
<p class="Shlok">கொடித் தடந் தேரொடும் குரகதக் குழுவை</p>
<p class="Shlok">அடித்து, ஒரு தடக் கையின் நிலத்திடை அரைத்தான்;</p>
<p class="Shlok">இடித்து நின்று அதிர் கதத்து, எயிற்று வன் பொருப்பை,</p>
<p class="Shlok para-style-override-7">பிடித்து, ஒரு தடக் கையின், உயிர் உகப் பிழிந்தான். (37)</p>
<p class="Shlok">கறுத்து எழு நிறத்தினர், எயிற்றினர், கயிற்றார்,</p>
<p class="Shlok">செறுத்து எரி விழிப்பவர், சிகைக் கழு வலத்தார்,</p>
<p class="Shlok">மறுத்து எழு மறலிகள் இவர் என அதிர்ந்தார்,</p>
<p class="Shlok para-style-override-7">ஒறுத்து, உருத்திரன் என, தனித் தனி உதைத்தான். (38)</p>
<p class="Shlok">சக்கரம், தோமரம், உலக்கை, தண்டு, அயில், வாள்,</p>
<p class="Shlok">மிக்கன தேர், பரி, குடை, கொடி, விரவி</p>
<p class="Shlok">உக்கன; குருதிஅம் பெருந் திரை உருட்டிப்</p>
<p class="Shlok para-style-override-7">புக்கன கடலிடை, நெடுங் கரப் பூட்கை. (39)</p>
<p class="Shlok">எட்டின விசும்பினை;—எழுப் பட எழுந்த—</p>
<p class="Shlok">முட்டின மலைகளை; முயங்கின திசையை;</p>
<p class="Shlok">ஒட்டின ஒன்றை ஒன்று; ஊடு அடித்து உதைந்து</p>
<p class="Shlok para-style-override-2">தட்டுமுட்டு ஆடின, தலையொடு—தலைகள். (40)</p>
<p class="Sub-Title"> சம்புமாலிக்கு வந்ததே, சீற்றம்!</p>
<p class="Shlok">கானே காவல் வேழக் கணங்கள்</p>
<p class="Shlok">கத வாள் அரி கொன்ற</p>
<p class="Shlok">வானே எய்த, தனியே நின்ற</p>
<p class="Shlok">மத மால் வரை ஒப்பான்,</p>
<p class="Shlok">தேனே புரை கண் கனலே</p>
<p class="Shlok">சொரிய, சீற்றம் செருக்கினான்,</p>
<p class="Shlok">தானே ஆனான்— சம்புமாலி,</p>
<p class="Shlok para-style-override-7">காலன் தன்மையான். (41)</p>
<p class="Shlok">காற்றின் கடிய கலினப்</p>
<p class="Shlok">புரவி நிருதர் களத்து உக்கார்;</p>
<p class="Shlok">ஆற்றுக் குருதி நிணத்தோடு அடுத்த</p>
<p class="Shlok">அள்ளல் பெருங் கொள்ளைச்</p>
<p class="Shlok">சேற்றில் செல்லாத் தேரின்</p>
<p class="Shlok">ஆழி ஆழும்; நிலை தேரா,</p>
<p class="Shlok">வீற்றுச் செல்லும் வெளியோ இல்லை;</p>
<p class="Shlok para-style-override-7">அளியன் விரைகின்றான். (42)</p>
<p class="Sub-Title">‘சம்புமாலி, நீ பிழைத்துப் போ’</p>
<p class="Shlok">‘ஏதி ஒன்றால்; தேரும் அஃதால்;</p>
<p class="Shlok">எளியோர் உயிர் கோடல்</p>
<p class="Shlok">நீதி அன்றால்; உடன் வந்தாரைக்</p>
<p class="Shlok">காக்கும் நிலை இல்லாய்!</p>
<p class="Shlok">சாதி; அன்றேல், பிறிது என் செய்தி?</p>
<p class="Shlok">அவர் பின் தனி நின்றாய்!</p>
<p class="Shlok">போதி’ என்றான்—பூத்த மரம்போல்</p>
<p class="Shlok para-style-override-7">புண்ணால் பொலிகின்றான். (43)</p>
<p class="Shlok">‘நன்று, நன்று, உன் கருணை!’</p>
<p class="Shlok">என்னா, நெருப்பு நக நக்கான்;</p>
<p class="Shlok">‘பொன்றுவாரின் ஒருவன் என்றாய்</p>
<p class="Shlok">போலும் எனை’ என்னா,</p>
<p class="Shlok">வன் திண் சிலையின் வயிரக் காலால்,</p>
<p class="Shlok">வடித் திண் சுடர் வாளி,</p>
<p class="Shlok">ஒன்று, பத்து, நூறு,</p>
<p class="Shlok para-style-override-7">நூறாயிரமும், உதைப்பித்தான். (44)</p>
<p class="Shlok">‘செய்தி, செய்தி, சிலை கைக்</p>
<p class="Shlok">கொண்டால், வெறுங் கை திரிவோரை,</p>
<p class="Shlok">நொய்தின் வெல்வது அரிதோ?’</p>
<p class="Shlok">என்னா, முறுவல் உக நக்கான்;</p>
<p class="Shlok">ஐயன், அங்கும் இங்கும்</p>
<p class="Shlok">காலால் அழியும் மழை என்ன,</p>
<p class="Shlok">எய்த எய்த பகழி எல்லாம்,</p>
<p class="Shlok para-style-override-7">எழுவால் அகல்வித்தான். (45)</p>
<p class="Shlok">முற்ற முனிந்தான் நிருதன்; முனியா,</p>
<p class="Shlok">முன்னும் பின்னும் சென்று,</p>
<p class="Shlok">உற்ற பகழி உறாது, முறியா</p>
<p class="Shlok">உதிர்கின்றதை உன்னா,</p>
<p class="Shlok">சுற்றும் நெடுந் தேர்ஓட்டித் தொடர்ந்தான்;</p>
<p class="Shlok">தொடரும் துறை காணான்;</p>
<p class="Shlok">வெற்றி எழுவை மழுவாய்</p>
<p class="Shlok para-style-override-7">அம்பால் அறுத்து வீழ்த்தினான். (46)</p>
<p class="Sub-Title">சம்புமாலி மாண்டான்!</p>
<p class="Shlok">சலித்தான் ஐயன்; கையால்,</p>
<p class="Shlok">எய்யும் சரத்தை உகச் சாடி,</p>
<p class="Shlok">ஒலித் தார் அமரர் கண்டார்</p>
<p class="Shlok">ஆர்ப்ப, தேரினுள் புக்கு,</p>
<p class="Shlok">கலித்தான் சிலையைக் கையால்</p>
<p class="Shlok">வாங்கி, கழுத்தினிடை இட்டு</p>
<p class="Shlok">வலித்தான், பகுவாய் மடித்து</p>
<p class="Shlok para-style-override-7">மலைபோல் தலை மண்ணிடை வீழ. (47)</p>
<p class="Shlok">குதித்து, தேரும், கோல் கொள் ஆளும்,</p>
<p class="Shlok">பரியும், குழம்பு ஆக</p>
<p class="Shlok">மிதித்து, பெயர்த்தும், நெடுந் தோரணத்தை</p>
<p class="Shlok">வீரன் மேற்கொண்டான்;</p>
<p class="Shlok">கதித் துப்பு அழிந்து கழிந்தார்</p>
<p class="Shlok">பெருமை கண்டு, களத்து அஞ்சி,</p>
<p class="Shlok">உதித்துப் புலர்ந்த தோல்போல்</p>
<p class="Shlok para-style-override-7">உருவத்து அமரர் ஓடினார். (48)</p>
<p class="Shlok">பரிந்து புலம்பும் மகளிர் காண,</p>
<p class="Shlok">கணவர் பிணம் பற்றி,</p>
<p class="Shlok">விரிந்த குருதி பேராறு ஈர்த்து</p>
<p class="Shlok">மனைகள்தொறும் வீச,</p>
<p class="Shlok">இரிந்தது இலங்கை; எழுந்தது அழுகை;</p>
<p class="Shlok">‘இன்று, இங்கு, இவனாலே</p>
<p class="Shlok">சரிந்தது, அரக்கர் வலி’ என்று எண்ணி,</p>
<p class="Shlok para-style-override-2">அறமும் தளிர்த்ததால். (49)</p>
<p class="Sub-Title"> இராவணன், சம்புமாலியின் வதம் அறிதல்</p>
<p class="Shlok">புக்கார் அமரர், பொலந் தார் அரக்கன்</p>
<p class="Shlok">பொரு இல் பெருங் கோயில்</p>
<p class="Shlok">விக்காநின்றார்; விளம்பல் ஆற்றார்;</p>
<p class="Shlok">வெருவி விம்முவார்;</p>
<p class="Shlok">நக்கான் அரக்கன்; ‘நடுங்கல்’ என்றான்;</p>
<p class="Shlok">‘ஐய! நமர் எல்லாம்</p>
<p class="Shlok">உக்கார்; சம்புமாலி உலந்தான்;</p>
<p class="Shlok para-style-override-2">ஒன்றே குரங்கு’ என்றார். (50)</p>
<p class="Sub-Title">‘நானே செல்கிறேன்’ என, இராவணன் எழுதல்</p>
<p class="Shlok">என்னும் அளவின், எரிந்து வீங்கி</p>
<p class="Shlok">எழுந்த வெகுளியான்,</p>
<p class="Shlok">உன்ன, உன்ன, உதிரக் குமிழி</p>
<p class="Shlok">விழியூடு உமிழ்கின்றான்,</p>
<p class="Shlok">‘சொன்ன குரங்கை, யானே பிடிப்பென்,</p>
<p class="Shlok">கடிது தொடர்ந்து’ என்றான்,</p>
<p class="Shlok">அன்னது உணர்ந்த சேனைத் தலைவர்</p>
<p class="Shlok para-style-override-7">ஐவர் அறிவித்தார். (51)</p>
<p class="Book-End-Line para-style-override-4">* * * * *<span></span></p>


<p class="Page-Break"> </p>
<p class="Heading" id="toc_marker-12">9. பஞ்ச சேனாபதிகள் வதைப் படலம்</p>
<p class="Sub-Title">சேனைத் தலைவர் ஐவர் வேண்டுகோள்</p>
<p class="Shlok">சிலந்தி உண்பது ஓர் குரங்கின்மேல்</p>
<p class="Shlok">சேறியேல், திறலோய்!</p>
<p class="Shlok">கலந்த போரில் நின் கண்புலக்</p>
<p class="Shlok">கடுங் கனல் கதுவ,</p>
<p class="Shlok">உலந்த மால் வரை அருவி</p>
<p class="Shlok">ஆறு ஒழுக்கு அற்ற ஒக்கப்</p>
<p class="Shlok">புலர்ந்த மா மதம் பூக்கும்</p>
<p class="Shlok para-style-override-7">அன்றே, திசைப் பூட்கை? (1)</p>
<p class="Shlok">இலங்கு வெஞ் சினத்து அம்</p>
<p class="Shlok">சிறை எறுழ் வலிக் கலுழன்</p>
<p class="Shlok">உலங்கின்மேல் உருத்தென்ன,</p>
<p class="Shlok">நீ குரங்கின்மேல் உருக்கின்</p>
<p class="Shlok">அலங்கல் மாலை நின் புயம்</p>
<p class="Shlok">நினைந்து, அல்லும் நன் பகலும்</p>
<p class="Shlok">குலுங்கும் வன் துயர் நீங்குமால்,</p>
<p class="Shlok para-style-override-7">வெள்ளியங் குன்றம். (2)</p>
<p class="Shlok">உறுவது என்கொலோ? உரன்</p>
<p class="Shlok">ஒழிவு என்பது ஒன்று உடையார்</p>
<p class="Shlok">பெறுவது யாது ஒன்றும்</p>
<p class="Shlok">காண்கிலர், கேட்கிலர், பெயர்ந்தார்;</p>
<p class="Shlok">சிறுமை ஈது ஒப்பது யாது?</p>
<p class="Shlok">நீ குரங்கின்மேல் செல்லின்,</p>
<p class="Shlok">முறுவல் பூக்கும் அன்றே,</p>
<p class="Shlok para-style-override-7">நின்ற மூவர்க்கும் முகங்கள்? (3)</p>
<p class="Shlok">‘அன்றியும், உனக்கு ஆள்</p>
<p class="Shlok">இன்மை தோன்றுமால், அரச!</p>
<p class="Shlok">வென்றி இல்லவர் மெல்லியோர்</p>
<p class="Shlok">தமைச் செல விட்டாய்;</p>
<p class="Shlok">நன்றி இன்று ஒன்று காண்டியேல்,</p>
<p class="Shlok">எமைச் செல நயத்தி’</p>
<p class="Shlok">என்று, கைதொழுது இறைஞ்சினர்;</p>
<p class="Shlok para-style-override-2">அரக்கனும் இசைந்தான். (4)</p>
<p class="Sub-Title"> படை திரட்டுதல்</p>
<p class="Shlok">உலகம் மூன்றிற்கும் முதன்மை</p>
<p class="Shlok">பெற்றோர் என உயர்ந்தார்,</p>
<p class="Shlok">திலகம் மண் உற வணங்கினர்;</p>
<p class="Shlok">கோயிலின் தீர்ந்தார்;</p>
<p class="Shlok">‘அலகு இல் தேர், பரி, கரியொடு</p>
<p class="Shlok">ஆள் மிடைந்த போர் அரக்கர்,</p>
<p class="Shlok">தொலைவு இலாதன கதுமென</p>
<p class="Shlok para-style-override-7">வருக’ எனச் சொன்னார். (5)</p>
<p class="Shlok">ஆனைமேல் முரசு அறைந்தனர்</p>
<p class="Shlok">வள்ளுவர் அமைந்தார்;</p>
<p class="Shlok">பேன வேலையின் புடை</p>
<p class="Shlok">பரந்தது, பெருஞ் சேனை;</p>
<p class="Shlok">சோனை மா மழை முகில்</p>
<p class="Shlok">எனப் போர்ப் பணை துவைத்த;</p>
<p class="Shlok">மீன வான் இடு வில் எனப்</p>
<p class="Shlok para-style-override-7">படைக்கலம் மிடைந்த. (6)</p>
<p class="Shlok">தானை மாக் கொடி, மழை பொதுத்து உயர் நெடுந் தாள,</p>
<p class="Shlok">மானம் மாற்ற அரு மாருதி முனிய, நாள் உலந்து</p>
<p class="Shlok">போன மாற்றலர் புகழ் எனக் கால் பொரப் புரண்ட;</p>
<p class="Shlok para-style-override-7">வானயாற்று வெண் திரை என வரம்பு இல பரந்த. (7)</p>
<p class="Shlok">விரவு பொற் கழல் விசித்தனர், வெரிந் உற்று விளங்கச்</p>
<p class="Shlok">சரம் ஒடுக்கின புட்டிலும் சாத்தினர், சமையக்</p>
<p class="Shlok">கருவி புக்கனர், அரக்கர்; மாப் பல்லணம் கலினப்</p>
<p class="Shlok para-style-override-7">புரவி இட்ட; தேர் பூட்டின; பருமித்த பூட்கை. (8)</p>
<p class="Shlok">ஆறு செய்தன ஆனையின் மதங்கள்; அவ் ஆற்றைச்</p>
<p class="Shlok">சேறு செய்தன தேர்களின் சில்லி; அச் சேற்றை</p>
<p class="Shlok">நீறு செய்தன புரவியின் குரம்; மற்று அந் நீற்றை</p>
<p class="Shlok para-style-override-7">வீறு செய்தன, அப் பரிக் கலின மா விலாழி. (9)</p>
<p class="Shlok">வழங்கு தேர்களின் இடிப்பொடு வாசியின் ஆர்ப்பும்,</p>
<p class="Shlok">முழங்கு வெங்களிற்று அதிர்ச்சியும், மொய்கழல் ஒலியும்,</p>
<p class="Shlok">தழங்கு பல்லியத்து அமலையும், கடையுகத்து, ஆழி</p>
<p class="Shlok para-style-override-7">முழங்கும் ஓதையின், மும் மடங்கு எழுந்தது முடுகி. (10)</p>
<p class="Shlok">ஆழித் தேர்த் தொகை</p>
<p class="Shlok">ஐம்பதினாயிரம்; அஃதே</p>
<p class="Shlok">சூழிப் பூட்கைக்குத் தொகை;</p>
<p class="Shlok">அவற்று இரட்டியின் தொகைய,</p>
<p class="Shlok">ஊழிக் காற்று அன்ன புரவி;</p>
<p class="Shlok">மற்று அவற்றினுக்கு இரட்டி,</p>
<p class="Shlok">பாழித் தோள் நெடும்</p>
<p class="Shlok para-style-override-7">படைக்கலப் பதாதியின் பகுதி. (11)</p>
<p class="Shlok">கூய்த் தரும்தொறும், தரும்தொறும்,</p>
<p class="Shlok">தானை வெங் குழுவின்</p>
<p class="Shlok">நீத்தம், வந்து வந்து, இயங்கிடும்</p>
<p class="Shlok">இடன் இன்றி நெருங்க,</p>
<p class="Shlok">காய்த்து அமைந்த வெங்கதிர்ப் படை,</p>
<p class="Shlok">ஒன்று ஒன்று கதுவி,</p>
<p class="Shlok">தேய்த்து எழுந்தன, பொறிக்</p>
<p class="Shlok para-style-override-7">குலம், மழைக் குலம் தீய. (12)</p>
<p class="Shlok">பண் மணிக் குல யானையின் புடைதொறும் பரந்த</p>
<p class="Shlok">ஒண் மணிக் குலம் மழையிடை உரும் என ஒலிப்ப,</p>
<p class="Shlok">கண் மணிக் குலம் கனல் எனக் காந்துவ; கதுப்பின்</p>
<p class="Shlok para-style-override-2">தண் மணிக் குலம் மழை எழும் கதிர்எனத் தழைப்ப. (13)</p>
<p class="Sub-Title">‘போகாதே என் கணவா!’ என்று அரக்கியர் இரைஞ்சுதல்</p>
<p class="Shlok">தொக்கது ஆம் படை, சுரிகுழல் மடந்தையர், தொடிக் கை</p>
<p class="Shlok">மக்கள், தாயர், மற்று யாவரும் தடுத்தனர், மறுகி;</p>
<p class="Shlok">‘ஒக்க ஏகுதும், குரங்கினுக்கு உயிர் தர; ஒருவர்</p>
<p class="Shlok para-style-override-2">புக்கு மீண்டிலர்’ என்று, அழுது இரங்கினர், புலம்பி. (14)</p>
<p class="Sub-Title">ஐந்து சேனாபதிகள் சென்றார்கள்</p>
<p class="Shlok">கை பரந்து எழு சேனைஅம் கடலிடைக் கலந்தார்;</p>
<p class="Shlok">செய்கைதாம் வரும் தேரிடைக் கதிர் எனச் செல்வார்—</p>
<p class="Shlok">மெய் கலந்த மா நிகர்வரும் உவமையை வென்றார்,</p>
<p class="Shlok para-style-override-7">ஐவரும், பெரும் பூதம் ஓர் ஐந்தும் ஒத்து அமைந்தார். (15)</p>
<p class="Shlok">முந்து இயம் பல கறங்கிட, முறை முறை பொறிகள்</p>
<p class="Shlok">சிந்தி, அம்பு உறு கொடுஞ்சிலை உரும் எனத் தெறிப்பார்;</p>
<p class="Shlok">வந்து இயம்புறு முனிவர்க்கும், அமரர்க்கும், வலியார்;</p>
<p class="Shlok para-style-override-7">இந்தியம் பகை ஆயவை ஐந்தும் ஒத்து, இயைந்தார். (16)</p>
<p class="Shlok">வாசவன் வயக் குலிசமும், வருணன் வன் கயிறும்,</p>
<p class="Shlok">ஏசு இல் தென்திசைக் கிழவன் தன் எரிமுனை எழுவும்,</p>
<p class="Shlok">ஈசன் வன் தனிச் சூலமும், என்று இவை ஒன்றும்</p>
<p class="Shlok para-style-override-7">ஊசி போழ்வது ஓர்வடுச் செயா, நெடும்புயம் உடையார். (17)</p>
<p class="Shlok">சூர் தடிந்தவன் மயிலிடைப் பறித்த வன் தோகை,</p>
<p class="Shlok">பார் பயந்தவன் அன்னத்தின் இறகிடைப் பறித்த</p>
<p class="Shlok">மூரி வெஞ் சிறகு, இடை இட்டுத் தொடுத்தன முறுக்கி,</p>
<p class="Shlok para-style-override-7">வீர சூடிகை நெற்றியின் அயல் இட்டு விசித்தார். (18)</p>
<p class="Shlok">பொன் திணிந்த தோள் இராவணன் மார்பொடும் பொருத</p>
<p class="Shlok">அன்று இழந்த கோடு அரிந்து இடும் அழகுஉறு குழையர்;</p>
<p class="Shlok">நின்ற வன் திசை நெடுங் களி யானையின் நெற்றி</p>
<p class="Shlok para-style-override-7">மின் திணிந்த அன ஓடையின் வீர பட்டத்தர். (19)</p>
<p class="Shlok">நிதி நெடுங் கிழவனை நெருக்கி, நீள் நகர்ப்</p>
<p class="Shlok">பதியொடும் பெருந் திருப் பறித்த பண்டை நாள்,</p>
<p class="Shlok">‘விதி’ என, அன்னவன் வெந்நிட்டு ஓடவே,</p>
<p class="Shlok para-style-override-7">பொதியொடும் வாரிய பொலன் கொள் பூணினார். (20)</p>
<p class="Shlok">இந்திரன் இசை இழந்து ஏகுவான், இகல்</p>
<p class="Shlok">தந்தி முன் கடாவினன் முடுக, தாம் அதன்</p>
<p class="Shlok">மந்தர வால் அடி பிடித்து, ‘வல்லையேல்</p>
<p class="Shlok para-style-override-7">உந்துதி, இனி’ என, வலிந்த ஊற்றத்தார். (21)</p>
<p class="Shlok">‘பால் நிறுத்து அந்தணன் பணியன் ஆகி, நின்</p>
<p class="Shlok">கோல் நினைத்திலன்’ என, உலகம் கூறலும்,</p>
<p class="Shlok">நீல் நிறத்து இராவணன் முனிவு நீக்குவான்,</p>
<p class="Shlok para-style-override-7">காலனை, காலினில், கையில், கட்டினார். (22)</p>
<p class="Shlok">மலைகளை நகும் தட மார்பர்; மால் கடல்</p>
<p class="Shlok">அலைகளை நகும் நெடுந் தோளர்; அந்தகன்</p>
<p class="Shlok">கொலைகளை நகும் நெடுங்கொலையர்; கொல்லன் ஊது</p>
<p class="Shlok para-style-override-7">உலைகளை நகும் அனல் உமிழும் கண்ணினார். (23)</p>
<p class="Shlok">தோல் கிளர் திசைதொறும் உலகைச் சுற்றிய</p>
<p class="Shlok">சால் கிளர் முழங்கு எரி தழங்கி ஏறினும்,</p>
<p class="Shlok">கால் கிளர்ந்து ஓங்கினும், காலம் கையுற</p>
<p class="Shlok para-style-override-2">மால் கடல் கிளரினும், சரிக்கும் வன்மையார். (24)</p>
<p class="Sub-Title">வந்தது, அரக்கர்தம் பெரும்படை</p>
<p class="Shlok">இவ் வகை அனைவரும் எழுந்த தானையர்,</p>
<p class="Shlok">மொய் கிளர் தோரணம் அதனை முற்றினார்;</p>
<p class="Shlok">கையொடு கை உற அணியும் கட்டினார்;</p>
<p class="Shlok para-style-override-7">ஐயனும், அவர்நிலை, அமைய நோக்கினான். (25)</p>
<p class="Shlok">அரக்கரது ஆற்றலும், அளவு இல் சேனையின்</p>
<p class="Shlok">தருக்கும், அம் மாருதி தனிமைத் தன்மையும்,</p>
<p class="Shlok">பொருக்கென நோக்கிய புரந்தராதியர்,</p>
<p class="Shlok para-style-override-7">இரக்கமும், அவலமும், துளக்கும், எய்தினார். (26)</p>
<p class="Shlok">‘இற்றனர் அரக்கர் இப் பகலுளே’ எனா,</p>
<p class="Shlok">கற்று உணர் மாருதி களிக்கும் சிந்தையான்,</p>
<p class="Shlok">முற்றுறச் சுலாவிய முடிவு இல் தானையைச்</p>
<p class="Shlok para-style-override-2">சுற்றுற நோக்கி, தன் தோளை நோக்கினான். (27)</p>
<p class="Sub-Title">‘இதுவா, அரக்கரைக் கொன்றது?’ என்று அரக்கர் எண்ணுதல்</p>
<p class="Shlok">‘புன் தலைக் குரங்கு இது போலுமால் அமர்</p>
<p class="Shlok">வென்றது! விண்ணவர் புகழை வேரொடும்</p>
<p class="Shlok">தின்ற வல் அரக்கரைத் திருகித் தின்றதால்!’</p>
<p class="Shlok para-style-override-2">என்றனர், அயிர்த்தனர், நிருதர் எண்ணிலார். (28)</p>
<p class="Sub-Title">அனுமன் பேருரு ஏற்றல்</p>
<p class="Shlok">ஆயிடை, அனுமனும், அமரர்கோன் நகர்</p>
<p class="Shlok">வாயில்நின்று அவ் வழிக் கொணர்ந்து வைத்த மாச்</p>
<p class="Shlok">சேயொளித் தோரணத்து உம்பர், சேண் நெடு</p>
<p class="Shlok para-style-override-7">மீ உயர் விசும்பையும் கடக்க வீங்கினான். (29)</p>
<p class="Shlok">வீங்கிய வீரனை வியந்து நோக்கிய</p>
<p class="Shlok">தீங்கு இயல் அரக்கரும், திருகினார் சினம்,</p>
<p class="Shlok">வாங்கிய சிலையினர், வழங்கினார் படை;</p>
<p class="Shlok para-style-override-7">ஏங்கிய சங்குஇனம்; இடித்த பேரியே! (30)</p>
<p class="Shlok">எறிந்தனர், எய்தனர், எண் இறந்தன</p>
<p class="Shlok">பொறிந்து எழு படைக்கலம், அரக்கர் போக்கினார்;</p>
<p class="Shlok">செறிந்தன மயிர்ப்புறம்; தினவு தீர்வுறச்</p>
<p class="Shlok para-style-override-2">சொறிந்தனர் என இருந்து, ஐயன் தூங்கினான். (31)</p>
<p class="Sub-Title">அரக்கர்—அனுமன் போர்</p>
<p class="Shlok">உற்று, உடன்று, அரக்கரும், உருத்து உடற்றினர்;</p>
<p class="Shlok">செற்றுற நெருக்கினர்; ‘செருக்கும் சிந்தையர்</p>
<p class="Shlok">மற்றையர் வரும் பரிசு, இவரை, வல் விரைந்து</p>
<p class="Shlok para-style-override-7">எற்றுவென்’ என, எழு, அனுமன் ஏந்தினான். (32)</p>
<p class="Shlok">ஊக்கிய படைகளும், உருத்த வீரரும்,</p>
<p class="Shlok">தாக்கிய பரிகளும், தடுத்த தேர்களும்,</p>
<p class="Shlok">மேக்கு உயர் கொடியுடை மேக மாலைபோல்</p>
<p class="Shlok para-style-override-7">நூக்கிய கரிகளும், புரள நூக்கினான். (33)</p>
<p class="Shlok">வார் மதக் கரிகளின் கோடு வாங்கி, மாத்</p>
<p class="Shlok">தேர் படப் புடைக்கும்; அத் தேரின் சில்லியால்,</p>
<p class="Shlok">வீரரை உருட்டும்; அவ் வீரர் வாளினால்,</p>
<p class="Shlok para-style-override-7">தாருடைப் புரவியைத் துணியத் தாக்குமால். (34)</p>
<p class="Shlok">இரண்டு தேர் இரண்டு கைத்தலத்தும் ஏந்தி, வேறு</p>
<p class="Shlok">இரண்டு மால் யானை பட்டு உருள, எற்றுமால்;</p>
<p class="Shlok">இரண்டு மால் யானை கை இரண்டின் ஏந்தி, வேறு</p>
<p class="Shlok para-style-override-7">இரண்டு பாலினும் வரும் பரியை எற்றுமால். (35)</p>
<p class="Shlok">மா இரு நெடு வரை வாங்கி, மண்ணில் இட்டு,</p>
<p class="Shlok">ஆயிரம் தேர் பட அரைக்குமால்; அழித்து,</p>
<p class="Shlok">ஆயிரம் களிற்றை ஓர் மரத்தினால் அடித்து,</p>
<p class="Shlok para-style-override-7">‘ஏ’ எனும் மாத்திரத்து எற்றி முற்றுமால். (36)</p>
<p class="Shlok">உதைக்கும் வெங் கரிகளை; உழக்கும் தேர்களை;</p>
<p class="Shlok">மிதிக்கும் வன் புரவியை; தேய்க்கும் வீரரை;</p>
<p class="Shlok">மதிக்கும் வல் எழுவினால்; அரைக்கும் மண்ணிடை;</p>
<p class="Shlok para-style-override-7">குதிக்கும் வன் தலையிடை; கடிக்கும்; குத்துமால். (37)</p>
<p class="Shlok">விசையின் மான் தேர்களும், களிறும் விட்டு, அகல்</p>
<p class="Shlok">திசையும் ஆகாயமும் செறிய, சிந்துமால்;</p>
<p class="Shlok">குசை கொள் பாய் பரியொடும், கொற்ற வேலொடும்,</p>
<p class="Shlok para-style-override-7">பிசையுமால் அரக்கரை, பெருங் கரங்களால். (38)</p>
<p class="Shlok">தீ உறு பொறியுடைச் செங் கண் வெங் கைமா,</p>
<p class="Shlok">மீ உற, தடக் கையால் வீரன் வீசுதோறு,</p>
<p class="Shlok">ஆய் பெருங் கொடியன, கடலின் ஆழ்வன,</p>
<p class="Shlok para-style-override-7">பாயுடை நெடுங் கலம் படுவ போன்றவே. (39)</p>
<p class="Shlok">தாரொடும், உருளொடும், தடக் கையால் தனி</p>
<p class="Shlok">வீரன் விட்டு எறிந்தன, கடலின் வீழ்வன,</p>
<p class="Shlok">வாரியின் எழும் சுடர்க் கடவுள் வானவன்</p>
<p class="Shlok para-style-override-7">தேரினை நிகர்த்தன, புரவித் தேர்களே. (40)</p>
<p class="Shlok">மீ உற விண்ணிடை முட்டி வீழ்வன,</p>
<p class="Shlok">ஆய் பெருந் திரைக் கடல் அழுவத்து ஆழ்வன,</p>
<p class="Shlok">ஓய்வில புரவி, வாய் உதிரம் கால்வன,</p>
<p class="Shlok para-style-override-7">வாயிடை எரியுடை வடவை போன்றவே. (41)</p>
<p class="Shlok">வரிந்து உற வல்லிதின் சுற்றி, வாலினால்</p>
<p class="Shlok">விரிந்து உற வீசலின், கடலின் வீழ்குநர்</p>
<p class="Shlok">திரிந்தனர்—செறி கயிற்று அரவினால் திரி</p>
<p class="Shlok para-style-override-7">அருந் திறல் மந்தரம் அனையர் ஆயினார். (42)</p>
<p class="Shlok">வீரன் வன் தடக் கையால் எடுத்து வீசிய</p>
<p class="Shlok">வார் மதக் கரியினின், தேரின், வாசியின்,</p>
<p class="Shlok">மூரி வெங் கடல் புகக் கடிதின் முந்தின,</p>
<p class="Shlok para-style-override-7">ஊரின் வெங் குருதி ஆறு ஈர்ப்ப ஓடின. (43)</p>
<p class="Shlok">பிறைக் கடை எயிற்றின, பிலத்தின் வாயின,</p>
<p class="Shlok">கறைப் புனல், பொறிகளோடு உமிழும் கண்ணன,</p>
<p class="Shlok">உறைத் தபு படையின, உதிர்ந்த யாக்கைகள்,</p>
<p class="Shlok para-style-override-7">மறைத்தன, மகர தோரணத்தை, வான் உற. (44)</p>
<p class="Shlok">குன்று உள; மரம் உள; குலம் கொள் பேர் எழு</p>
<p class="Shlok">ஒன்று அல, பல உள; உயிர் உண்பான் உள;</p>
<p class="Shlok">அன்றினர் பலர் உளர்; ஐயன் கை உள;</p>
<p class="Shlok para-style-override-2">பொன்றுவது அல்லது, புறத்துப் போவரோ? (45)</p>
<p class="Sub-Title">அரக்கர் படை அழிதல்</p>
<p class="Shlok">முழு முதல், கண்ணுதல், முருகன் தாதை, கைம்</p>
<p class="Shlok">மழு எனப் பொலிந்து ஒளிர் வயிர வான் தனி</p>
<p class="Shlok">எழுவினின், பொலங் கழல் அரக்கர் ஈண்டிய</p>
<p class="Shlok para-style-override-2">குழுவினை, களம் படக் கொன்று நீக்கினான். (46)</p>
<p class="Sub-Title">படைத்தலைவர் வீழ்ச்சி</p>
<p class="Shlok">உலந்தது தானை; உவந்தனர் உம்பர்;</p>
<p class="Shlok">அலந்தலை உற்றது, அவ் ஆழி இலங்கை;</p>
<p class="Shlok">கலந்தது; அழும் குரலின் கடல் ஓதை;</p>
<p class="Shlok para-style-override-7">வலம் தரு தோளவர் ஐவரும் வந்தார். (47)</p>
<p class="Shlok">ஈர்த்து எழு செம்புனல் எக்கர் இழுக்க,</p>
<p class="Shlok">தேர்த் துணை ஆழி அழுந்தினர், சென்றார்;</p>
<p class="Shlok">ஆர்த்தனர்; ஆயிரம் ஆயிரம் அம்பால்</p>
<p class="Shlok para-style-override-7">தூர்த்தனர்; அஞ்சனை தோன்றலும் நின்றான். (48)</p>
<p class="Shlok">எய்த கடுங் கணை யாவையும், எய்தா</p>
<p class="Shlok">நொய்து அகலும்படி, கைகளின் நூறா,</p>
<p class="Shlok">பொய்து அகடு ஒன்று பொருந்தி, நெடுந் தேர்</p>
<p class="Shlok para-style-override-7">செய்த கடும் பொறி ஒன்று, சிதைத்தான். (49)</p>
<p class="Shlok">உற்று உறு தேர் சிதையாமுன் உயர்ந்தான்,</p>
<p class="Shlok">முற்றின வீரனை, வானில் முனிந்தான்;</p>
<p class="Shlok">பொன் திரள் நீள் எழு ஒன்று பொறுத்தான்,</p>
<p class="Shlok para-style-override-7">எற்றினன்; அஃது அவன் வில்லினில் ஏற்றான். (50)</p>
<p class="Shlok">முறிந்தது மூரி வில்; அம் முறியேகொடு</p>
<p class="Shlok">எறிந்த அரக்கன், ஓர் வெற்பை எடுத்தான்;</p>
<p class="Shlok">அறிந்த மனத்தவன், அவ் எழுவே கொடு</p>
<p class="Shlok para-style-override-7">எறிந்த அரக்கனை இன் உயிர் உண்டான். (51)</p>
<p class="Shlok">ஒழிந்தவர் நால்வரும், ஊழி உருத்த</p>
<p class="Shlok">கொழுந்துறு தீ என வெய்துறு கொட்பர்,</p>
<p class="Shlok">பொழிந்தனர், வாளி; புகைந்தன கண்கள்;</p>
<p class="Shlok para-style-override-7">விழுந்தன சோரி, அவ் வீரன் மணித் தோள். (52)</p>
<p class="Shlok">ஆயிடை வீரனும், உள்ளம் அழன்றான்;</p>
<p class="Shlok">மாய அரக்கர் வலத்தை உணர்ந்தான்;</p>
<p class="Shlok">மீ எரி உய்ப்பது ஓர் கல் செலவிட்டான்;</p>
<p class="Shlok para-style-override-7">தீயவர் அச் சிலையைப் பொடிசெய்தார். (53)</p>
<p class="Shlok">தொடுத்த, தொடுத்த, சரங்கள் துரந்த;</p>
<p class="Shlok">அடுத்து, அகன் மார்பின் அழுந்தி, அகன்ற;</p>
<p class="Shlok">மிடல் தொழிலான், விடு தேரொடு நொய்தின்</p>
<p class="Shlok para-style-override-7">எடுத்து, ஒருவன்தனை, விண்ணில் எறிந்தான். (54)</p>
<p class="Shlok">ஏய்ந்து எழு தேர் இமிழ் விண்ணினை எல்லாம்</p>
<p class="Shlok">நீந்தியது; ஓடி நிமிர்ந்தது; வேகம்</p>
<p class="Shlok">ஓய்ந்தது; வீழ்வதன்முன், உயர் பாரில்</p>
<p class="Shlok para-style-override-7">பாய்ந்தவன்மேல், உடன் மாருதி பாய்ந்தான். (55)</p>
<p class="Shlok">மதித்த களிற்றினில் வாள் அரிஏறு</p>
<p class="Shlok">கதித்தது பாய்வதுபோல், கதி கொண்டு</p>
<p class="Shlok">குதித்தனன்; மால் வரை மேனி குழம்ப</p>
<p class="Shlok para-style-override-7">மிதித்தனன்—வெஞ் சின வீரருள் வீரன். (56)</p>
<p class="Shlok">மூண்ட சினத்தவர் மூவர் முனிந்தார்;</p>
<p class="Shlok">தூண்டிய தேரர், சரங்கள் துரந்தார்;</p>
<p class="Shlok">வேண்டிய வெஞ் சமம் வேறு விளைப்பார்,</p>
<p class="Shlok para-style-override-7">‘யாண்டு இனி ஏகுதி?’ என்று, எதிர் சென்றார். (57)</p>
<p class="Shlok">திரண்டு உயர் தோள் இணை அஞ்சனை சிங்கம்,</p>
<p class="Shlok">அரண் தரு விண் உறைவார்களும் அஞ்ச,</p>
<p class="Shlok">முரண் தரு தேர் அவை ஆண்டு ஒருமூன்றில்</p>
<p class="Shlok para-style-override-7">இரண்டை இரண்டு கையின்கொடு எழுந்தான். (58)</p>
<p class="Shlok">தூங்கின பாய் பரி; சூதர் உலைந்தார்;</p>
<p class="Shlok">வீங்கின தோளவர் விண்ணின் விசைத்தார்;</p>
<p class="Shlok">ஆங்கு, அது கண்டு, அவர் போய் அகலாமுன்,</p>
<p class="Shlok para-style-override-7">ஓங்கிய மாருதி, ஒல்லையின் உற்றான். (59)</p>
<p class="Shlok">கால் நிமிர் வெஞ் சிலை கையின் இறுத்தான்;</p>
<p class="Shlok">ஆனவர் தூணியும், வாளும், அறுத்தான்;</p>
<p class="Shlok">ஏனைய வெம் படை இல்லவர், எஞ்சார்,</p>
<p class="Shlok para-style-override-7">வானிடை நின்று, உயர் மல்லின் மலைந்தார். (60)</p>
<p class="Shlok">வெள்ளை எயிற்றர், கறுத்து உயர் மெய்யர்,</p>
<p class="Shlok">பிள்ள விரித்த பிலப் பெரு வாயர்,</p>
<p class="Shlok">கொள்ள உருத்து அடர் கோள் அரவு ஒத்தார்;</p>
<p class="Shlok para-style-override-7">ஒள் இகல் வீரன், அருக்கனை ஒத்தான். (61)</p>
<p class="Shlok">தாம்பு என வாலின் வரிந்து, உயர் தாளோடு</p>
<p class="Shlok">ஏம்பல் இலார் இரு தோள்கள் இறுத்தான்;</p>
<p class="Shlok">பாம்பு என நீங்கினர், பட்டனர் வீழ்ந்தார்—</p>
<p class="Shlok para-style-override-7">ஆம்பல் நெடும் பகைபோல் அவன் நின்றான். (62)</p>
<p class="Shlok">நின்றனன் ஏனையன்; நின்றது கண்டான்;</p>
<p class="Shlok">குன்றிடை வாவுறு கோள் அரி போல,</p>
<p class="Shlok">மின் திரி வன் தலைமீது குதித்தான்;</p>
<p class="Shlok para-style-override-7">பொன்றி, அவன், புவி, தேரொடு புக்கான். (63)</p>
<p class="Shlok">வஞ்சமும் களவும் வெஃகி,</p>
<p class="Shlok">வழி அலா வழிமேல் ஓடி,</p>
<p class="Shlok">நஞ்சினும் கொடியர் ஆகி,</p>
<p class="Shlok">நவை செயற்கு உரிய நீரார்,</p>
<p class="Shlok">வெஞ் சின அரக்கர் ஐவர்;</p>
<p class="Shlok">ஒருவனே!—வெல்லப்பட்டார்</p>
<p class="Shlok">அஞ்சு எனும் புலன்கள் ஒத்தார்;</p>
<p class="Shlok para-style-override-7">அவனும், நல் அறிவை ஒத்தான். (64)</p>
<p class="Shlok">நெய் தலை உற்ற வேற் கை நிருதர்,</p>
<p class="Shlok">அச் செருவில் நேர்ந்தார்,</p>
<p class="Shlok">உய்தலை உற்று மீண்டார்</p>
<p class="Shlok">ஒருவரும் இல்லை; உள்ளார்,</p>
<p class="Shlok">கை தலைப் பூசல் பொங்கக்</p>
<p class="Shlok">கடுகினர்; காலன் உட்கும்</p>
<p class="Shlok">ஐவரும் உலந்த தன்மை, அனைவரும்</p>
<p class="Shlok para-style-override-2">அமையக் கண்டார். (65)</p>
<p class="Sub-Title">ஐவர் அழிந்தனர் என்ற செய்தியை இராவணன் அறிதல்</p>
<p class="Shlok">‘இறுக்குறும், இன்னே நம்மை,</p>
<p class="Shlok">குரங்கு’ என இரங்கி ஏங்கி,</p>
<p class="Shlok">மறுக்குறுகின்ற நெஞ்சின்</p>
<p class="Shlok">மாதரை வைது நோக்கி,</p>
<p class="Shlok">உறுக்குறும் சொல்லான்,</p>
<p class="Shlok">ஊழித் தீ என உலகம் ஏழும்</p>
<p class="Shlok">சுறுக் கொள நோக்குவான்தன்</p>
<p class="Shlok para-style-override-7">செவித் தொளை தீய, சொன்னார். (66)</p>
<p class="Shlok">‘தானையும் உலந்தது; ஐவர்</p>
<p class="Shlok">தலைவரும் சமைந்தார்; தாக்கப்</p>
<p class="Shlok">போன பின் மீள்வேம் யாமே;</p>
<p class="Shlok">அதுவும் போர் புரிகிலாமை;</p>
<p class="Shlok">வானையும் வென்றுளோரை</p>
<p class="Shlok">வல்லையின் மடிய நூறி,</p>
<p class="Shlok">ஏனையர் இன்மை, சோம்பி இருந்தது,</p>
<p class="Shlok para-style-override-7">அக் குரங்கும்’ என்றார். (67)</p>
<p class="Book-End-Line para-style-override-4">* * * * *<span></span></p>


<p class="Page-Break"> </p>
<p class="Heading" id="toc_marker-13">10. அக்ககுமாரன் வதைப் படலம்</p>
<p class="Sub-Title">‘தந்தையே! நான் போருக்குச் செல்கிறேன்!’</p>
<p class="Shlok">கேட்டலும், வெகுளி வெந் தீக்</p>
<p class="Shlok">கிளர்ந்து எழும் உயிர்ப்பனாகி,</p>
<p class="Shlok">தோட்டு அலர் தெரியல் மாலை</p>
<p class="Shlok">வண்டொடும் சுறுக்கொண்டு ஏற,</p>
<p class="Shlok">ஊட்டு அரக்கு உண்ட போலும்</p>
<p class="Shlok">நயனத்தான் ஒருப்பட்டானை,</p>
<p class="Shlok">தாள்—துணை தொழுது, மைந்தன்</p>
<p class="Shlok para-style-override-7">தடுத்து, ‘இடை தருதி’ என்றான். (1)</p>
<p class="Shlok">முக்கணான் ஊர்தி அன்றேல்,</p>
<p class="Shlok">மூன்று உலகு அடியின் தாயோன்</p>
<p class="Shlok">ஒக்க ஊர் பறவை அன்றேல்,</p>
<p class="Shlok">அவன் துயில் உரகம் அன்றேல்,</p>
<p class="Shlok">திக்கயம் அல்லதேல்,</p>
<p class="Shlok">புன் குரங்கின்மேல் சேறி போலாம்!</p>
<p class="Shlok">இக் கடன் அடியேற்கு ஈதி;</p>
<p class="Shlok para-style-override-7">இருத்தி ஈண்டு இனிதின்; எந்தாய்! (2)</p>
<p class="Shlok">“அண்டர்கோன்தன்னைப் பற்றித்</p>
<p class="Shlok">தருக” எனா, அடியேன் நிற்க,</p>
<p class="Shlok">கொண்டனை என்முன் தன்னைப்</p>
<p class="Shlok">பணி என, நெஞ்சம் கோடல்</p>
<p class="Shlok">உண்டு; அது தீரும் அன்றே?</p>
<p class="Shlok">உரன் இலாக் குரங்கு ஒன்றேனும்,</p>
<p class="Shlok">எண் திசை வென்ற நீயே,</p>
<p class="Shlok para-style-override-7">ஏவுதி என்னை என்றான். (3)</p>
<p class="Shlok">‘கொய் தளிர் கோதும் வாழ்க்கைக்</p>
<p class="Shlok">கோடரத்து உருவு கொண்டு,</p>
<p class="Shlok">கைதவம் கண்ணி, ஈண்டு ஓர்</p>
<p class="Shlok">சிறு பழி இழைக்கும் கற்பான்,</p>
<p class="Shlok">எய்தினன், இமையா முக்கண்</p>
<p class="Shlok">ஈசனே என்ற போதும்,</p>
<p class="Shlok">நொய்தினின் வென்று, பற்றித்</p>
<p class="Shlok para-style-override-7">தருகுவென், நொடியில் நுன்பால். (4)</p>
<p class="Shlok">‘துண்டத் தூண் அதனில் தோன்றும்</p>
<p class="Shlok">கோளரி, சுடர் வெண் கோட்டு</p>
<p class="Shlok">மண் தொத்த நிமிர்ந்த பன்றி</p>
<p class="Shlok">ஆயினும், மலைதல் ஆற்றா;</p>
<p class="Shlok">அண்டத்தைக் கடந்து போகி</p>
<p class="Shlok">அப் புறத்து அகலின், என்பால்</p>
<p class="Shlok">தண்டத்தை இடுதி அன்றே,</p>
<p class="Shlok para-style-override-7">நின்வயின் தந்திலேனேல்!’ (5)</p>
<p class="Sub-Title">அக்ககுமாரன் புறப்பட்டான்</p>
<p class="Shlok">என, இவை இயம்பி, ‘ஈதி விடை’</p>
<p class="Shlok">என, இறைஞ்சி நின்ற</p>
<p class="Shlok">வனை கழல் வயிரத் திண் தோள்</p>
<p class="Shlok">மைந்தனை மகிழ்ந்து நோக்கி,</p>
<p class="Shlok">‘துனை பரித் தேர்மேல் ஏறிச் சேறி’</p>
<p class="Shlok">என்று, இனைய சொன்னான்;</p>
<p class="Shlok">புனை மலர்த் தாரினானும்,</p>
<p class="Shlok para-style-override-7">போர் அணி அணிந்து போனான். (6)</p>
<p class="Shlok">ஏறினன் என்ப மன்னோ,</p>
<p class="Shlok">இந்திரன் இகலின் இட்ட,</p>
<p class="Shlok">நூறொடு நூறு பூண்ட நொறில்</p>
<p class="Shlok">வயப் புரவி நோன் தேர்;</p>
<p class="Shlok">கூறினர் அரக்கர் ஆசி;</p>
<p class="Shlok">குமுறின முரசக் கொண்மூ;</p>
<p class="Shlok">ஊறின உரவுத் தானை,</p>
<p class="Shlok para-style-override-7">ஊழி பேர் கடலை ஒப்ப. (7)</p>
<p class="Shlok">பொரு கடல் மகரம் எண்ணில்,</p>
<p class="Shlok">எண்ணலாம் பூட்கை; பொங்கித்</p>
<p class="Shlok">திரிவன மீன்கள் எண்ணில்</p>
<p class="Shlok">எண்ணலாம் செம் பொன் திண் தேர்;</p>
<p class="Shlok">உரு உறு மணலை எண்ணில்,</p>
<p class="Shlok">எண்ணலாம் உரவுத் தானை;</p>
<p class="Shlok">வரு திரை மரபின் எண்ணில்,</p>
<p class="Shlok para-style-override-7">எண்ணலாம் வாவும் வாசி. (8)</p>
<p class="Shlok">ஆறு—இரண்டு அடுத்த எண்ணின்</p>
<p class="Shlok">ஆயிரம் குமரர், ஆவி</p>
<p class="Shlok">வேறு இலாத் தோழர், வென்றி</p>
<p class="Shlok">அரக்கர்தம் வேந்தர் மைந்தர்,</p>
<p class="Shlok">ஏறிய தேரர், சூழ்ந்தார்—</p>
<p class="Shlok">இறுதியின் யாவும் உண்பான்</p>
<p class="Shlok">சீறிய காலத் தீயின் செறி</p>
<p class="Shlok para-style-override-7">சுடர்ச் சிகைகள் அன்னார். (9)</p>
<p class="Shlok">மந்திரக் கிழவர் மைந்தர்,</p>
<p class="Shlok">மதி நெறி அமைச்சர் மக்கள்,</p>
<p class="Shlok">தந்திரத் தலைவர் ஈன்ற</p>
<p class="Shlok">தனயர்கள், பிறரும், தாதைக்கு</p>
<p class="Shlok">அந்தரத்து அரம்பைமாரில்</p>
<p class="Shlok">தோன்றினர் ஆதி ஆனோர்,</p>
<p class="Shlok">எந்திரத் தேரர், சூழ்ந்தார்—ஈர்—</p>
<p class="Shlok para-style-override-7">இரண்டு இலக்கம் வீரர். (10)</p>
<p class="Shlok">தோமரம், உலக்கை, சூலம்,</p>
<p class="Shlok">சுடர் மழு, குலிசம், தோட்டி,</p>
<p class="Shlok">ஏ மரு வரி வில், வேல், கோல்,</p>
<p class="Shlok">ஈட்டி, வாள், எழு, விட்டேறு,</p>
<p class="Shlok">மா மரம், வீசு பாசம்,</p>
<p class="Shlok">எழு முளை, வயிரத் தண்டு,</p>
<p class="Shlok">காமரு கணையம், குந்தம்,</p>
<p class="Shlok para-style-override-7">கப்பணம், கால நேமி. (11)</p>
<p class="Shlok">என்று, இவை முதல ஆய</p>
<p class="Shlok">எறிதரு படைகள் ஈண்டி,</p>
<p class="Shlok">மின் திரண்டனைய ஆகி,</p>
<p class="Shlok">வெயிலொடு நிலவு வீச,</p>
<p class="Shlok">துன்று இருந் தூளி பொங்கித்</p>
<p class="Shlok">துறுதலால், இறுதிசெல்லாப்</p>
<p class="Shlok">பொன் திணி உலகம் எல்லாம்,</p>
<p class="Shlok para-style-override-7">பூதலம் ஆய மாதோ! (12)</p>
<p class="Shlok">காகமும், கழுகும், பேயும்,</p>
<p class="Shlok">காலனும், கணக்கு இல் காலம்</p>
<p class="Shlok">சேகு உற வினையின் செய்த</p>
<p class="Shlok">தீமையும், தொடர்ந்து செல்ல;</p>
<p class="Shlok">பாகு இயல் கிளவிச் செவ் வாய்ப் படை</p>
<p class="Shlok">விழிப் பணைத்த வேய்த் தோள்</p>
<p class="Shlok">தோகையர் மனமும், தொக்க</p>
<p class="Shlok para-style-override-7">தும்பியும், தொடர்ந்து சுற்ற; (13)</p>
<p class="Shlok">உழைக் குல நோக்கினார்கள்,</p>
<p class="Shlok">உலந்தவர்க்கு உரிய மாதர்,</p>
<p class="Shlok">அழைத்து அழு குரலின், வேலை</p>
<p class="Shlok">அமலையின், அரவச் சேனை</p>
<p class="Shlok">தழைத்து எழும் ஒலியின், நானாப்</p>
<p class="Shlok">பல் இயம் துவைக்கும் தா இல்</p>
<p class="Shlok">மழைக் குரல் இடியின், சொன்ன</p>
<p class="Shlok para-style-override-7">மாற்றங்கள் ஒழிப்ப மன்னோ! (14)</p>
<p class="Shlok">வெயில் கர மணிகள் வீசும்</p>
<p class="Shlok">விரி கதிர் விழுங்க, வெய்ய</p>
<p class="Shlok">அயில் கர மணிகள் காலும்</p>
<p class="Shlok">அவிர் ஒளி பருக, அஃகா</p>
<p class="Shlok">எயிற்று இளம் பிறைகள் ஈன்ற</p>
<p class="Shlok">இலங்கு ஒளி ஒதுங்க, யாணர்,</p>
<p class="Shlok">உயிர்க்கு உலவு இரவும் அன்று,</p>
<p class="Shlok para-style-override-7">பகல் அன்று என்று உணர்வு தோன்ற; (15)</p>
<p class="Shlok">ஓங்கு இருந் தடந் தேர் பூண்ட</p>
<p class="Shlok">உளை வயப் புரவி ஒல்கித்</p>
<p class="Shlok">தூங்கின வீழ, தோளும்</p>
<p class="Shlok">கண்களும் இடத்துத் துள்ள,</p>
<p class="Shlok">வீங்கின மேகம் எங்கும்</p>
<p class="Shlok">குருதி நீர்த் துள்ளி வீழ்ப்ப,</p>
<p class="Shlok">ஏங்கின காகம் ஆர்ப்ப,</p>
<p class="Shlok para-style-override-7">இருள் இல் விண் இடிப்ப மாதோ; (16)</p>
<p class="Shlok">வெள்ள வெஞ் சேனை சூழ,</p>
<p class="Shlok">விண் உளோர் வெருவி விம்ம,</p>
<p class="Shlok">உள்ளம் நொந்து அனுங்கி,</p>
<p class="Shlok">வெய்ய கூற்றமும் உறுவது உன்ன,</p>
<p class="Shlok">துள்ளிய கழல் கண் பேய்கள்</p>
<p class="Shlok">தோள் புடைத்து ஆர்ப்ப, தோன்றும்</p>
<p class="Shlok">கள் அவிழ் அலங்கலானைக்</p>
<p class="Shlok para-style-override-2">காற்றின் சேய் வரவு கண்டான். (17)</p>
<p class="Sub-Title">அக்ககுமாரனைக் கண்டு, ‘இவன் இந்திரசித்தோ!’ என ஐயுறுதல்</p>
<p class="Shlok">‘இந்திரசித்தோ? மற்று அவ்</p>
<p class="Shlok">இராவணனேயோ?’ என்னா,</p>
<p class="Shlok">சிந்தையின் உவகை கொண்டு</p>
<p class="Shlok">முனிவுற்ற குரக்குச் சீயம்,</p>
<p class="Shlok">‘வந்தனன்; முடிந்தது அன்றோ</p>
<p class="Shlok">மனக் கருத்து?’ என்ன வாழ்த்தி,</p>
<p class="Shlok">சுந்தரத் தோளை நோக்கி,</p>
<p class="Shlok para-style-override-7">இராமனைத் தொழுது சொன்னான்: (18)</p>
<p class="Shlok">‘எண்ணிய இருவர்தம்முள்</p>
<p class="Shlok">ஒருவனால்; யான் முன் செய்த</p>
<p class="Shlok">புண்ணியம் உளதால்; எம் கோன்</p>
<p class="Shlok">தவத்தொடும் பொருந்தினானே;</p>
<p class="Shlok">நண்ணினன் நானும் நின்றேன்;</p>
<p class="Shlok">காலனும், நணுகி நின்றான்;</p>
<p class="Shlok">கண்ணிய கருமம் இன்றே</p>
<p class="Shlok para-style-override-7">முடிக்குவென், கடிதின்’ என்றான். (19)</p>
<p class="Shlok">‘பழி இலது உரு என்றாலும்,</p>
<p class="Shlok">பல் தலை அரக்கன் அல்லன்;</p>
<p class="Shlok">விழிகள் ஆயிரமும் கொண்ட</p>
<p class="Shlok">வேந்தை வென்றானும் அல்லன்;</p>
<p class="Shlok">மொழியின், மற்று அவர்க்கு மேலான்;</p>
<p class="Shlok">முரண் தொழில் முருகன் அல்லன்;</p>
<p class="Shlok">அழிவு இல் ஒண் குமரன் யாரோ,</p>
<p class="Shlok para-style-override-2">அஞ்சனக் குன்றம் அன்னான்?’ (20)</p>
<p class="Sub-Title">அனுமனை இகழும் அக்ககுமாரனைப் பாகன் தடுத்தல்</p>
<p class="Shlok">என்றவன், உவந்து, விண் தோய்</p>
<p class="Shlok">இந்திர சாபம் என்ன</p>
<p class="Shlok">நின்ற தோரணத்தின் உம்பர்</p>
<p class="Shlok">இருந்த ஓர் நீதியானை,</p>
<p class="Shlok">வன் தொழில் அரக்கன் நோக்கி,</p>
<p class="Shlok">வாள் எயிறு இலங்க நக்கான்;</p>
<p class="Shlok">‘கொன்றதுஇக் குரங்கு போலாம்,</p>
<p class="Shlok para-style-override-7">அரக்கர்தம் குழாத்தை!’ என்றான். (21)</p>
<p class="Shlok">அன்னதாம் அச் சொல் கேட்ட</p>
<p class="Shlok">சாரதி, ‘ஐய! கேண்மோ!</p>
<p class="Shlok">இன்னதாம் என்னல் ஆமோ</p>
<p class="Shlok">உலகியல்? இகழல் அம்மா!</p>
<p class="Shlok">மன்னனோடு எதிர்ந்த வாலி குரங்கு</p>
<p class="Shlok">என்றால், மற்றும் உண்டோ?</p>
<p class="Shlok">சொன்னது துணிவில் கொண்டு சேறி’</p>
<p class="Shlok para-style-override-2">என்று, உணரச் சொன்னான். (22)</p>
<p class="Sub-Title">அக்ககுமாரன் சூளூரை</p>
<p class="Shlok">விடம் திரண்டனைய மெய்யான்,</p>
<p class="Shlok">அவ் உரை விளம்பக் கேளா,</p>
<p class="Shlok">‘இடம் புகுந்து இனைய செய்த</p>
<p class="Shlok">இதனொடு சீற்றம் எஞ்சேன்;</p>
<p class="Shlok">தொடர்ந்து சென்று உலகம் மூன்றும்</p>
<p class="Shlok">துருவினென், ஒழிவுறாமல்</p>
<p class="Shlok">கடந்து, பின் குரங்கு என்று ஓதும்</p>
<p class="Shlok para-style-override-2">கருவையும் களைவென்’ என்றான். (23)</p>
<p class="Sub-Title">அக்ககுமாரன் படையுடன் அனுமன் போர்</p>
<p class="Shlok">ஆர்த்து எழுந்து அரக்கர் சேனை,</p>
<p class="Shlok">அஞ்சனைக்கு உரிய குன்றைப்</p>
<p class="Shlok">போர்த்தது; பொழிந்தது, அம்மா!</p>
<p class="Shlok">பொரு படைப் பருவ மாரி;</p>
<p class="Shlok">வேர்த்தனர் திசை காப்பாளர்;</p>
<p class="Shlok">சலித்தன விண்ணும் மண்ணும்;</p>
<p class="Shlok">தார்த் தனி வீரன், தானும்</p>
<p class="Shlok para-style-override-7">தனிமையும், அவர்மேல் சார்ந்தான். (24)</p>
<p class="Shlok">எறிந்தன நிருதர் வெய்தின்</p>
<p class="Shlok">எய்தன படைகள் யாவும்</p>
<p class="Shlok">முறிந்தன; வீரன் மேனி</p>
<p class="Shlok">முட்டின மூரி யானை</p>
<p class="Shlok">மறிந்தன; மடிந்த, தேரும்,</p>
<p class="Shlok">வாவும் மாக் குழுவும், ஆவி</p>
<p class="Shlok">நெறிந்தன வரம்பு இல் யாக்கை,</p>
<p class="Shlok para-style-override-7">இலங்கை தன் நிலையின் பேர. (25)</p>
<p class="Shlok">காய் எரி, முளி புல் கானில்</p>
<p class="Shlok">கலந்தென, காற்றின் செம்மல்,</p>
<p class="Shlok">‘ஏ’ எனும் அளவில் கொல்லும்</p>
<p class="Shlok">நிருதர்க்கு ஓர் எல்லை இல்லை;</p>
<p class="Shlok">போயவர் உயிரும் போகித்</p>
<p class="Shlok">தென் புலம் படர்தல் பொய்யாது;</p>
<p class="Shlok">ஆயிர கோடி தூதர் உளர்கொலோ</p>
<p class="Shlok para-style-override-7">நமனுக்கு அம்மா? (26)</p>
<p class="Shlok">வர உற்றார், வாராநின்றார்,</p>
<p class="Shlok">வந்தவர், வரம்பு இல் வெம்போர்</p>
<p class="Shlok">பொர உற்ற பொழுது, வீரன்</p>
<p class="Shlok">மும் மடங்கு ஆற்றல் பொங்க</p>
<p class="Shlok">எரியின் போய், கதிரோன் ஊழி</p>
<p class="Shlok">இறுதியின் என்னல் ஆனான்;</p>
<p class="Shlok">உரவுத் தோள் அரக்கர் எல்லாம்,</p>
<p class="Shlok para-style-override-7">என்புஇலா உயிர்கள் ஒத்தார். (27)</p>
<p class="Shlok">பிள்ளப்பட்டன நுதல் ஓடைக் கரி,</p>
<p class="Shlok">பிறழ் பொன் தேர், பரி, பிழையாமல்,</p>
<p class="Shlok">அள்ளப்பட்டு அழி குருதிப் பொரு புனல்</p>
<p class="Shlok">ஆறாக, படி சேறு ஆக,</p>
<p class="Shlok">‘வள்ளப்பட்டன மகரக் கடல் என</p>
<p class="Shlok">மதில் சுற்றிய பதி மறலிக்கு ஓர்</p>
<p class="Shlok">கொள்ளைப்பட்டன உயிர்’ என்னும்படி</p>
<p class="Shlok para-style-override-7">கொன்றான்— ஐம்புலன் வென்றானே! (28)</p>
<p class="Shlok">‘தேரே பட்டன’ என்றார் சிலர்; சிலர்,</p>
<p class="Shlok">‘தெறு, கண் செம் முக வயிரத் தோள்</p>
<p class="Shlok">பேரே பட்டன’ என்றார்; சிலர் சிலர்,</p>
<p class="Shlok">‘பரியே பட்டன பெரிது’ என்றார்.</p>
<p class="Shlok">‘காரே பட்டன நுதல் ஓடைக் கட</p>
<p class="Shlok">கரியே பட்டன கடிது’ என்றார்;</p>
<p class="Shlok">நேரே பட்டவர் பட, மாடே, தனி,</p>
<p class="Shlok para-style-override-7">நில்லா உயிரொடு நின்றாரே. (29)</p>
<p class="Shlok">ஆழிப் பொரு படை நிருதப் பெரு வலி</p>
<p class="Shlok">அடலோர், ஆய்மகள் அடு பேழ் வாய்த்</p>
<p class="Shlok">தாழிப் படு தயிர் ஒத்தார்; மாருதி,</p>
<p class="Shlok">தனி மத்து என்பது ஓர் தகை ஆனான்;</p>
<p class="Shlok">ஏழ் இப் புவனமும் மிடை வாழ் உயிர்களும்,</p>
<p class="Shlok">எறி வேல் இளையவர் இனம் ஆக,</p>
<p class="Shlok">ஊழிப் பெயர்வது ஓர் புனல் ஒத்தார்; அனல்</p>
<p class="Shlok para-style-override-7">ஒத்தான்; மாருதம் ஒத்தானே. (30)</p>
<p class="Sub-Title"> அனுமன்—அக்ககுமாரன் போர்</p>
<p class="Shlok">கொன்றான் உடன் வரு குழுவை; சிலர் பலர்</p>
<p class="Shlok">குறைகின்றார், உடல் குலைகின்றார்;</p>
<p class="Shlok">பின்றா நின்றனர்; உதிரப் பெரு நதி</p>
<p class="Shlok">பெருகாநின்றன; அருகு ஆரும்</p>
<p class="Shlok">நின்றார் நின்றிலர்; தனி நின்றான், ஒரு</p>
<p class="Shlok">நேமித் தேரொடும், அவன் நேரே</p>
<p class="Shlok">சென்றான்; வன் திறல் அயில் வாய் அம்புகள்</p>
<p class="Shlok para-style-override-7">தெரிகின்றான்; விழி எரிகின்றான். (31)</p>
<p class="Shlok">உற்றான் இந்திரசித்துக்கு இளையவன்;</p>
<p class="Shlok">ஒரு நாளே பலர் உயிர் உண்ணக்</p>
<p class="Shlok">கற்றானும் முகம் எதிர் வைத்தான்; அது</p>
<p class="Shlok">கண்டார் விண்ணவர்; கசிவுற்றார்;</p>
<p class="Shlok">‘எற்றாம் மாருதி நிலை?’ என்பார்; இனி</p>
<p class="Shlok">‘இமையா விழியினை இவை ஒன்றோ</p>
<p class="Shlok">பெற்றாம்; நல்லது பெற்றாம்’ என்றனர்;</p>
<p class="Shlok para-style-override-7">பிறியாது எதிர் எதிர் செறிகின்றார். (32)</p>
<p class="Shlok">எய்தான், வாளிகள், எரி வாய் உமிழ்வன,</p>
<p class="Shlok">ஈர்—ஏழ்; எதிர் அவை பார் சேரப்</p>
<p class="Shlok">பெய்தான், மணி எழு ஒன்றால்; அன்று, அது,</p>
<p class="Shlok">பொடியாய் உதிர்வுற, வடி வாளி,</p>
<p class="Shlok">வெய்தாயின, பல விட்டான்; வீரனும்,</p>
<p class="Shlok">வேறு ஓர் படை இலன், மாறா வெங்</p>
<p class="Shlok">கைதானே பொரு படை ஆக, தொடர்</p>
<p class="Shlok para-style-override-7">கால் ஆர் தேர்அதன் மேல் ஆனான். (33)</p>
<p class="Shlok">தேரில் சென்று, எதிர் கோல் கொள்வான் உயிர்</p>
<p class="Shlok">தின்றான்; அப் பொரு செறி திண் தேர்,</p>
<p class="Shlok">பாரில் சென்றது; பரி பட்டன; அவன்</p>
<p class="Shlok">வரி வில் சிந்திய பகழிக் கோல்,</p>
<p class="Shlok">மார்பில் சென்றன சில; பொன் தோளிடை</p>
<p class="Shlok">மறைவுற்றன சில; அறவோனும்,</p>
<p class="Shlok">நேரில் சென்று, அவன் வயிரக் குனி சிலை</p>
<p class="Shlok para-style-override-7">பற்றிக் கொண்டு, எதிர் உற நின்றான். (34)</p>
<p class="Shlok">ஒரு கையால் அவன் வயிரத் திண் சிலை</p>
<p class="Shlok">உற்றுப் பற்றலும், உரவோனும்,</p>
<p class="Shlok">இரு கையால் இவன் வலியாமுன்னம், அது</p>
<p class="Shlok">இற்று ஓடியது; இவர் பொன் தோளின்,</p>
<p class="Shlok">சுரிகையால் அவன் உருவிக் குத்தலும்,</p>
<p class="Shlok">அதனை, சொல் கொடு வரு தூதன்,</p>
<p class="Shlok">பொரு கையால் இடை பிதிர்வித்தான், முறி</p>
<p class="Shlok para-style-override-2">பொறி ஓடும்படி பறியாவே. (35)</p>
<p class="Sub-Title">அக்ககுமாரன் மடிந்தான்</p>
<p class="Shlok">வாளாலே பொரல் உற்றான், இற்று அது</p>
<p class="Shlok">மண் சேராமுனம், வயிரத் திண்</p>
<p class="Shlok">தோளாலே பொர முடுகிப் புக்கு, இடை</p>
<p class="Shlok">தழுவிக் கோடலும், உடல் முற்றும்,</p>
<p class="Shlok">நீள் ஆர் அயில் என மயிர் தைத்திட, மணி</p>
<p class="Shlok">நெடு வால் அவன் உடல் நிமிர்வுற்று</p>
<p class="Shlok">மீளாவகை, புடை சுற்றிக் கொண்டது;</p>
<p class="Shlok para-style-override-7">பற்றிக் கொண்டனன் மேலானான். (36)</p>
<p class="Shlok">பற்றிக் கொண்டவன், வடி வாள் என ஒளிர்,</p>
<p class="Shlok">பல் இற்று உக, நிமிர் படர் கையால்</p>
<p class="Shlok">எற்றி, கொண்டலின் இடைநின்று உமிழ் சுடர்</p>
<p class="Shlok">இன மின் இனம் விழுவன என்ன,</p>
<p class="Shlok">முற்றிக் குண்டலம் முதல் ஆம் மணி உக,</p>
<p class="Shlok">முழை நால் அரவு இவர் குடர் நால,</p>
<p class="Shlok">கொற்றத் திண் சுவல், வயிரக் கைகொடு</p>
<p class="Shlok para-style-override-7">குத்தி, புடை ஒரு குதிகொண்டான். (37)</p>
<p class="Shlok">நீத்து ஆய் ஓடின உதிரப் பெரு நதி</p>
<p class="Shlok">நீராக, சிலை பாராக,</p>
<p class="Shlok">போய்த் தாழ் செறி தசை அரி சிந்தினபடி</p>
<p class="Shlok">பொங்க, பொரும் உயிர் போகாமுன்,</p>
<p class="Shlok">மீத் தாம் நிமிர் சுடர் வயிரக் கைகொடு</p>
<p class="Shlok">பிடியா, விண்ணொடு மண் காண,</p>
<p class="Shlok">தேய்த்தான்—ஊழியின் உலகு ஏழ் தேயினும்,</p>
<p class="Shlok para-style-override-2">ஒரு தன் புகழ் இறை தேயாதான். (38)</p>
<p class="Sub-Title">ஓடினர், அரக்க வீரர்</p>
<p class="Shlok">புண் தாழ் குருதியின் வெள்ளத்து, உயிர் கொடு</p>
<p class="Shlok">புக்கார் சிலர்; சிலர் பொதி பேயின்</p>
<p class="Shlok">பண்டாரத்திடை இட்டார் தம் உடல்;</p>
<p class="Shlok">பட்டார் சிலர்; சிலர் பயம் உந்த,</p>
<p class="Shlok">திண்டாடித் திசை அறியா மறுகினர்;</p>
<p class="Shlok">செற்றார் சிலர்; சிலர் செலவு அற்றார்;</p>
<p class="Shlok">கண்டார் கண்டது ஓர் திசையே விசைகொடு</p>
<p class="Shlok para-style-override-7">கால் விட்டார்; படை கைவிட்டார். (39)</p>
<p class="Shlok">மீன் ஆய், வேலையை உற்றார் சிலர்; சிலர்</p>
<p class="Shlok">பசு ஆய் வழிதொறும் மேய்வுற்றார்;</p>
<p class="Shlok">ஊன் ஆர் பறவையின் வடிவு ஆனார் சிலர்;</p>
<p class="Shlok">சிலர் நான்மறையவர் உரு ஆனார்;</p>
<p class="Shlok">மான் ஆர் கண் இள மடவார் ஆயினர்</p>
<p class="Shlok">முன்னே, தம் குழல் வகிர்வுற்றார்</p>
<p class="Shlok">ஆனார் சிலர்; சிலர், ‘ஐயா! நின் சரண்’</p>
<p class="Shlok para-style-override-7">என்றார்; நின்றவர் ‘அரி’ என்றார். (40)</p>
<p class="Shlok">தம் தாரமும், உறு கிளையும், தமை எதிர்</p>
<p class="Shlok">தழுவும்தொறும், ‘நும தமர் அல்லேம்;</p>
<p class="Shlok">வந்தேம், வானவர்’ என்று, ஏகினர் சிலர்;</p>
<p class="Shlok">சிலர், ‘மானுயர்’ என, வாய் விட்டார்;</p>
<p class="Shlok">மந்தாரம் கிளர் பொழில்வாய் வண்டுகள்</p>
<p class="Shlok">ஆனார் சிலர்; சிலர் மருள்கொண்டார்;</p>
<p class="Shlok">இந்து ஆர் எயிறுகள் இறுவித்தார் சிலர்;</p>
<p class="Shlok para-style-override-2">எரிபோல் குஞ்சியை இருள்வித்தார். (41)</p>
<p class="Sub-Title">அரக்க மகளிர் அழுகை</p>
<p class="Shlok">குண்டலக் குழை முகக் குங்குமக் கொங்கையார்,</p>
<p class="Shlok">வண்டு அலைத்து எழு குழல் கற்றை கால் வருடவே,</p>
<p class="Shlok">விண்டு, அலத்தக விரைக் குமுத வாய் விரிதலால்,</p>
<p class="Shlok para-style-override-7">அண்டம் உற்றுளது, அவ்ஊர் அழுத பேர் அமலையே! (42)</p>
<p class="Shlok">கதிர் எழுந்தனைய செந் திரு முகக் கணவன்மார்</p>
<p class="Shlok">எதிர் எழுந்து, அடி விழுந்து, அழுது சோர் இள நலார்</p>
<p class="Shlok">அதி நலம் கோதை சேர் ஓதியோடு, அன்று, அவ் ஊர்</p>
<p class="Shlok para-style-override-7">உதிரமும் தெரிகிலாது, இடை பரந்து ஒழுகியே! (43)</p>
<p class="Shlok">தா இல் வெஞ் செரு நிலத்திடை, உலந்தவர்தம்மேல்,</p>
<p class="Shlok">ஓவியம் புரை நலார் விழுதொறும், சிலர் உயிர்த்து,</p>
<p class="Shlok">ஏவு கண்களும் இமைத்திலர்களாம்; இது எலாம்</p>
<p class="Shlok para-style-override-7">ஆவி ஒன்று, உடல் இரண்டு, ஆயதாலேகொலாம்? (44)</p>
<p class="Shlok">ஓடினார், உயிர்கள் நாடு உடல்கள்போல்; உறுதியால்</p>
<p class="Shlok">வீடினார்; வீடினார் மிடை உடல் குவைகள்வாய்,</p>
<p class="Shlok">நாடினார், மட நலார்; நவை இலா நண்பரைக்</p>
<p class="Shlok para-style-override-7">கூடினார்; ஊடினார் உம்பர் வாழ் கொம்பு அனார். (45)</p>
<p class="Shlok">தீட்டு வாள் அனைய கண் தெரிவை, ஓர் திரு அனாள்,</p>
<p class="Shlok">ஆட்டில்நின்று அயர்வது ஓர்அறு தலைக் குறையினைக்</p>
<p class="Shlok">கூட்டி, ‘நின் ஆர் உயிர்த் துணைவன், எம் கோனை, நீ,</p>
<p class="Shlok para-style-override-7">காட்டுவாய் ஆதி’ என்று, அழுது கை கூப்பினாள். (46)</p>
<p class="Shlok">ஏந்தினாள் தலையை, ஓர் எழுத அருங்கொம்பு அனாள்;</p>
<p class="Shlok">காந்தன் நின்று ஆடுவான் உயர் கவந்தத்தினை,</p>
<p class="Shlok">‘வேந்த! நீ அலசினாய்; விடுதியால் நடம்’ எனா,</p>
<p class="Shlok para-style-override-2">பூந் தளிர்க் கைகளான், மெய் உறப் புல்லினாள். (47)</p>
<p class="Sub-Title">மண்டோதரி கதறினாள்!</p>
<p class="Shlok">கயல் மகிழ் கண் இணை கலுழி கான்று உக,</p>
<p class="Shlok">புயல் மகிழ் புரி குழல் பொடி அளாவுற,</p>
<p class="Shlok">அயன் மகன் மகன் மகன் அடியின் வீழ்ந்தனள்,</p>
<p class="Shlok para-style-override-7">மயன் மகள்; வயிறு அலைத்து அலறி மாழ்கினாள். (48)</p>
<p class="Shlok">தா அருந் திரு நகர்த் தையலார் முதல்</p>
<p class="Shlok">ஏவரும், இடை விழுந்து இரங்கி ஏங்கினார்;</p>
<p class="Shlok">காவலன் கால்மிசை விழுந்து, காவல் மாத்</p>
<p class="Shlok para-style-override-7">தேவரும் அழுதனர், களிக்கும் சிந்தையார். (49)</p>
<p class="Book-End-Line para-style-override-4">* * * * *<span></span></p>


<p class="Page-Break"> </p>
<p class="Heading" id="toc_marker-14">11. பாசப் படலம்</p>
<p class="Sub-Title">எழுந்தான், இந்திரசித்தன்!</p>
<p class="Shlok">அவ் வழி, அவ் உரை கேட்ட ஆண்தகை,</p>
<p class="Shlok">வெவ் விழி எரி உக, வெகுளி வீங்கினான்—</p>
<p class="Shlok">எவ் வழி உலகமும் குலைய, இந்திரத்</p>
<p class="Shlok para-style-override-7">தெவ் அழிதர உயர் விசயச் சீர்த்தியான். (1)</p>
<p class="Shlok">அரம் சுடர் வேல் தனது அனுசன் இற்ற சொல்</p>
<p class="Shlok">உரம் சுட, எரி உயிர்த்து, ஒருவன் ஓங்கினான்—</p>
<p class="Shlok">புரம் சுட வரி சிலைப் பொருப்பு வாங்கிய</p>
<p class="Shlok para-style-override-7">பரஞ்சுடர் ஒருவனைப் பொருவும் பான்மையான். (2)</p>
<p class="Shlok">ஏறினன், விசும்பினுக்கு எல்லை காட்டுவ</p>
<p class="Shlok">ஆறு—இருநூறு பேய் பூண்ட ஆழித்தேர்;</p>
<p class="Shlok">கூறின கூறின சொற்கள் கோத்தலால்,</p>
<p class="Shlok para-style-override-7">பீறின நெடுந் திசை; பிளந்தது அண்டமே. (3)</p>
<p class="Shlok">ஆர்த்தன, கழலும் தாரும்</p>
<p class="Shlok">பேரியும், அசனி அஞ்ச;</p>
<p class="Shlok">வேர்த்து, உயிர் குலைய, மேனி</p>
<p class="Shlok">வெதும்பினன், அமரர் வேந்தன்;</p>
<p class="Shlok">‘சீர்த்தது போரும்’ என்னா,</p>
<p class="Shlok">தேவர்க்கும் தேவர் ஆய</p>
<p class="Shlok">மூர்த்திகள்தாமும், தம்தம்</p>
<p class="Shlok para-style-override-7">யோகத்தின் முயற்சி விட்டார். (4)</p>
<p class="Shlok">தம்பியை உன்னும்தோறும்,</p>
<p class="Shlok">தாரை நீர் ததும்பும் கண்ணான்,</p>
<p class="Shlok">வம்பு இயல் சிலையை நோக்கி,</p>
<p class="Shlok">வாய் மடித்து உருத்து நக்கான்;</p>
<p class="Shlok">கொம்பு இயல் மாய வாழ்க்கைக்</p>
<p class="Shlok">குரங்கினால், குரங்கா ஆற்றல்</p>
<p class="Shlok">எம்பியோ தேய்ந்தான்? எந்தை புகழ்</p>
<p class="Shlok para-style-override-7">அன்றோ தேய்ந்தது?’ என்றான். (5)</p>
<p class="Shlok">வேல் திரண்டனவும், வில்லு</p>
<p class="Shlok">மிடைந்தவும், வெற்பு என்றாலும்,</p>
<p class="Shlok">கூறு இரண்டு ஆக்கும் வாள் கைக்</p>
<p class="Shlok">குழுவையும் குணிக்கல் ஆற்றேம்;</p>
<p class="Shlok">சேறு இரண்டு அருகு செய்யும்</p>
<p class="Shlok">செறி மதச் சிறு கண் யானை,</p>
<p class="Shlok">ஆறு—இரண்டு அஞ்சுநூற்றின் இரட்டி;</p>
<p class="Shlok para-style-override-2">தேர்த் தொகையும் அஃதே. (6)</p>
<p class="Sub-Title">இராவணன்—இந்திரசித்தன் வாதம்</p>
<p class="Shlok">ஆய மாத் தானைதான் வந்து</p>
<p class="Shlok">அண்மியது; அண்ம, ஆண்மைத்</p>
<p class="Shlok">தீய வாள் நிருதர் வேந்தர்</p>
<p class="Shlok">சேர்ந்தவர் சேர, தேரின்</p>
<p class="Shlok">‘ஏ’ எனும் அளவில் வந்தான்;</p>
<p class="Shlok">இராவணன் இருந்த, யாணர்</p>
<p class="Shlok">வாயில் தோய் கோயில் புக்கான்;—</p>
<p class="Shlok para-style-override-7">அருவி சோர் வயிரக் கண்ணான். (7)</p>
<p class="Shlok">தாள் இணை வீழ்ந்தான்,</p>
<p class="Shlok">தம்பிக்கு இரங்குவான்; தறுகணானும்</p>
<p class="Shlok">தோள் இணை பற்றி ஏந்தித்</p>
<p class="Shlok">தழுவினன், அழுது சோர்ந்தான்;</p>
<p class="Shlok">வாள் இணை நெடுங் கண் மாதர்</p>
<p class="Shlok">வயிறு அலைத்து அலறி மாழ்க,</p>
<p class="Shlok">மீளிபோல் மொய்ம்பினானும்</p>
<p class="Shlok para-style-override-7">விலக்கினன்; விளம்பலுற்றான்: (8)</p>
<p class="Shlok">ஒன்று நீ உறுதி ஓராய்;</p>
<p class="Shlok">உற்றிருந்து உளையகிற்றி;</p>
<p class="Shlok">வன் திறல் குரங்கின் ஆற்றல்</p>
<p class="Shlok">மரபுளி உணர்ந்தும், அன்னோ!</p>
<p class="Shlok">“சென்று நீர் பொருதிர்” என்று,</p>
<p class="Shlok">திறத் திறம் செலுத்தி, தேயக்</p>
<p class="Shlok">கொன்றனை நீயே அன்றோ,</p>
<p class="Shlok para-style-override-7">அரக்கர்தம் குழுவை எல்லாம்? (9)</p>
<p class="Shlok">கிங்கரர், சம்புமாலி, கேடு</p>
<p class="Shlok">இலா ஐவர் என்று இப்</p>
<p class="Shlok">பைங் கழல் அரக்கரோடும்</p>
<p class="Shlok">உடன் சென்ற பகுதிச் சேனை,</p>
<p class="Shlok">இங்கு ஒருபேரும் மீண்டார்</p>
<p class="Shlok">இல்லையேல், குரங்கு அது, எந்தாய்!</p>
<p class="Shlok">சங்கரன், அயன், மால் என்பார்தாம்</p>
<p class="Shlok para-style-override-7">எனும் தகையது ஆமே! (10)</p>
<p class="Shlok">திக்கய வலியும், மேல்நாள்</p>
<p class="Shlok">திரிபுரம் தீயச் செற்ற</p>
<p class="Shlok">முக்கணன் கைலையோடும்</p>
<p class="Shlok">உலகு ஒரு மூன்றும் வென்றாய்;</p>
<p class="Shlok">“அக்கனைக் கொன்று நின்ற</p>
<p class="Shlok">குரங்கினை, ஆற்றல் காண்டி;</p>
<p class="Shlok">புக்கு இனி வென்றும்” என்றால்,</p>
<p class="Shlok para-style-override-2">புலம்பு அன்றி, புலமைத்து ஆமோ? (11)</p>
<p class="Sub-Title">போர்க்களம் நோக்கி இந்திரசித்தன் செல்லுதல்</p>
<p class="Shlok">‘ஆயினும், ஐய! நொய்தின்,</p>
<p class="Shlok">ஆண் தொழில் குரங்கை, யானே,</p>
<p class="Shlok">“ஏ” எனும் அளவில் பற்றித்</p>
<p class="Shlok">தருகுவென்; இடர் என்று ஒன்றும்</p>
<p class="Shlok">நீ இனி உழக்கற்பாலை அல்லை;</p>
<p class="Shlok">நீடு இருத்தி’ என்னா,</p>
<p class="Shlok">போயினன்—அமரர் கோவைப்</p>
<p class="Shlok para-style-override-7">புகழொடு கொண்டு போந்தான். (12)</p>
<p class="Shlok">பத்தியில் தேர்கள் செல்ல,</p>
<p class="Shlok">பவளக் கால் குடைகள் சுற்ற,</p>
<p class="Shlok">முத்தினின் சிவிகைதன்னை</p>
<p class="Shlok">முகில் எனத் தேர்கள் சுற்ற,</p>
<p class="Shlok">மத்த வெங் கரிகள் எல்லாம்</p>
<p class="Shlok">மழை என இருண்டு தோன்ற,</p>
<p class="Shlok">தத்திய பரிகள்தன்னின்</p>
<p class="Shlok para-style-override-7">சாமரை பதைப்ப,—வந்தான். (13)</p>
<p class="Shlok">சங்குகள் முழங்க, பேரி</p>
<p class="Shlok">சகடைகள் இடியின் வீழ,</p>
<p class="Shlok">வெங் குரல் திமிலையோடு</p>
<p class="Shlok">கடுவையின் மரங்கள் வீங்க,</p>
<p class="Shlok">தொங்கலின் குழாமும் தூளி</p>
<p class="Shlok">வெள்ளமும் விசும்பைத் தூர்க்க,</p>
<p class="Shlok">திங்களின் குடைகள் பூப்ப,</p>
<p class="Shlok para-style-override-7">திசைக் களிறு இரிய,— வந்தான். (14)</p>
<p class="Shlok">தீயினில் செவ்வே வைத்து,</p>
<p class="Shlok">சின்னங்கள் வேறு வேறு</p>
<p class="Shlok">வாயினில் ஊது வீரர்</p>
<p class="Shlok">வழியிடம் பெறாது செல்ல,</p>
<p class="Shlok">தாயவள் சொல் மாறாது</p>
<p class="Shlok">தவம் புரிந்து அறத்தின் நின்ற</p>
<p class="Shlok">நாயகன் தூதன் தானும், நோக்கினன்,</p>
<p class="Shlok para-style-override-7">நகையும் கொண்டான். (15)</p>
<p class="Shlok">செம் பொனின் தேரின் பாங்கர்ச்</p>
<p class="Shlok">செங்குடைத் தொங்கற் காடும்,</p>
<p class="Shlok">உம்பரின் கொம்பர் ஒத்த,</p>
<p class="Shlok">ஒரு பிடி நுசுப்பின், செவ் வாய்,</p>
<p class="Shlok">வம்பு அவிழ் குழலினார்கள்</p>
<p class="Shlok">சாமரை பதைத்து வீச,</p>
<p class="Shlok">கொம்பொடும் கோடு தாரை</p>
<p class="Shlok para-style-override-7">குடர் பறித்து ஊத வந்தான். (16)</p>
<p class="Shlok">தொங்கலின் காடு நூறாயிரம்</p>
<p class="Shlok">என்பர்; தோகைப் பிச்சம்,</p>
<p class="Shlok">பங்கம் இல் பணிலம் பத்துப்</p>
<p class="Shlok">பத்து நூறு ஆகும் என்பர்;</p>
<p class="Shlok">செங் குடை வெண்மை, நீலம்,</p>
<p class="Shlok">பச்சையோடு இனைய எல்லாம்</p>
<p class="Shlok">பொங்கு ஒளி மன்னு</p>
<p class="Shlok para-style-override-7">கோடி புரந்தராதித்தர் சுற்ற. (17)</p>
<p class="Shlok">தீ எழு பொன்னின் சின்னம்</p>
<p class="Shlok">மேவி வீழ் அரக்கர் சேர</p>
<p class="Shlok">வாய்களில் ஊத, மண்ணும்</p>
<p class="Shlok">வானமும் மறுகிச் சோர்ந்த;</p>
<p class="Shlok">‘ஆயது முடிவு காலம்;</p>
<p class="Shlok">கிளர்ந்தனர் அரக்கர்’ என்று</p>
<p class="Shlok">வாய்களின் பேசி வானோர்</p>
<p class="Shlok para-style-override-7">மண்டினர், மலைதல் நோக்கி. (18)</p>
<p class="Shlok">அரம் தெறும் அயிலின் காடும்,</p>
<p class="Shlok">அழல் உமிழ் குந்தக் காடும்,</p>
<p class="Shlok">சரம் தரு சிலையின் காடும்,</p>
<p class="Shlok">தானவர் கடலும், இன்ன</p>
<p class="Shlok">நிரந்தரம் சங்கு தாரை</p>
<p class="Shlok">நில மகள் முதுகை ஆற்றாள்;</p>
<p class="Shlok">‘புரந்தரசித்து வந்தான்’ என்றன,</p>
<p class="Shlok para-style-override-7">பொன்னின் சின்னம். (19)</p>
<p class="Shlok">புலித் தோலின் பலகை எல்லாம்</p>
<p class="Shlok">பொரு கடல் புரவி என்னக்</p>
<p class="Shlok">கலித்து ஓடி, உம்பரோடும்</p>
<p class="Shlok">ஓடின, காலன் அஞ்ச;</p>
<p class="Shlok">ஒலித்து ஆழி உலாவுற்றென்ன</p>
<p class="Shlok">உம்பர் தோரணத்தை முட்ட,</p>
<p class="Shlok">வலித்தார் திண் சிலைகள் எல்லாம்;</p>
<p class="Shlok para-style-override-7">மண்டின சரத்தின் மாரி. (20)</p>
<p class="Shlok">தடுவையின் மரங்களோடு</p>
<p class="Shlok">சகடைகள் திமிலை தாக்க,</p>
<p class="Shlok">உடுஇனம் ஆனது எல்லாம்</p>
<p class="Shlok">உதிர்ந்தன, பூ இது என்ன;</p>
<p class="Shlok">அடு புலி அனைய வீரர்</p>
<p class="Shlok">அமரினில் ஆர்ப்பும், ஆனை</p>
<p class="Shlok">நெடு மணிமுழக்கும் ஓதை</p>
<p class="Shlok para-style-override-7">மண்ணகம் நிறைந்தது அன்றே. (21)</p>
<p class="Shlok">எண்பதினாயிர கோடி இருஞ் சிலை</p>
<p class="Shlok">புண் பயில் வெஞ் சரம் பூட்டினர், ஒன்றோ?</p>
<p class="Shlok">விண் புகு தோரணம் மெல்ல மறைந்த;</p>
<p class="Shlok para-style-override-7">மண் புகழ் சீர்த்தியன் மாருதி வாழ்ந்தான். (22)</p>
<p class="Shlok">பாறு எழு வாட் படை பத்திரு வெள்ளம்;</p>
<p class="Shlok">ஆறு இரு கோடியின் வேலின் அமைந்தார்</p>
<p class="Shlok">கூறிடு வெள்ளம் மிடைந்தது குந்தம்,—</p>
<p class="Shlok para-style-override-7">வீறுடை மாருதிமேல் வரு சேனை. (23)</p>
<p class="Shlok">பந்து என ஆடிய பாய் பரி எல்லாம்;</p>
<p class="Shlok">சிந்தையின் முந்தின தேர்கள் செறிந்த;</p>
<p class="Shlok">அந்தியின் மேனிய ஆனைகள் எல்லாம்</p>
<p class="Shlok para-style-override-7">வந்தன, மண்ணை அடித் துகள் மாய்ப்ப. (24)</p>
<p class="Shlok">சங்கொடு தாரைகள், சச்சரி, சின்னம்,</p>
<p class="Shlok">எங்கும் இயம்பின; பேரி இடித்த;</p>
<p class="Shlok">வெங் குரலின் பறை விண்ணில் நிறைந்த;</p>
<p class="Shlok para-style-override-7">பொங்கி அரக்கர் பொருக்கென வந்தார். (25)</p>
<p class="Shlok">பார்த்தன பார்த்தன பாய் பரி எங்கும்;</p>
<p class="Shlok">தேர்த் திரள் தேர்த் திரளே திசை எங்கும்;</p>
<p class="Shlok">கார்த் திரள் மேனியின் இன் கயம் எங்கும்;</p>
<p class="Shlok para-style-override-7">ஆர்த்தனர் மண்டும் அரக்கர்கள் எங்கும். (26)</p>
<p class="Shlok">நுகம் படு தேர் அவை நூற்று இரு கோடி;</p>
<p class="Shlok">யுகம் பிறிது ஒன்று வந்து உற்றது என்ன,</p>
<p class="Shlok">அகம் படு காவில் அரக்கர்கள், இன்னம்</p>
<p class="Shlok para-style-override-7">அகம்படி வீரர்கள் ஐ—இரு வெள்ளம். (27)</p>
<p class="Shlok">வெள்ளம் ஓர் நூறுடை விற் படை என்பார்;</p>
<p class="Shlok">துள்ளிய வாட் படை சொல்லிட ஒண்ணா;</p>
<p class="Shlok">பொள்ளல் தரும் கரப் பூட்கையும் அஃதே;</p>
<p class="Shlok para-style-override-7">கள்ள அரக்கனைச் சுற்றினர் காப்பார். (28)</p>
<p class="Shlok">ஆய பெரும் படை செல்வது கண்டு</p>
<p class="Shlok">மாயம் மிகும் திறல் வானர வீரன்,</p>
<p class="Shlok">நாயகனைத் திசை நோக்கி வணங்கி,</p>
<p class="Shlok para-style-override-7">மேயது ஓர் இன்பம் விளங்கிட நின்றான். (29)</p>
<p class="Shlok">ஆழியின் ஆய அரக்கர் பெரும் படை</p>
<p class="Shlok">ஏழ் உலகும் இடம் இல் என ஈண்டிச்</p>
<p class="Shlok">சூழும் எழுந்தனர் தோன்றினர்தம்மைக்</p>
<p class="Shlok para-style-override-7">கோழியின் ஒக்குவ கூவிடுகின்றான். (30)</p>
<p class="Shlok">மாருதி கூவ மகிழ்ந்தனன் ஆகி,</p>
<p class="Shlok">கூரிய புந்தியின் கோவன் குறிக்கொடு,</p>
<p class="Shlok">கார் அன மேனி அரக்கர்கள் காணா,</p>
<p class="Shlok para-style-override-7">வாரிகளூடு மடுத்தன வாளி. (31)</p>
<p class="Shlok">தூளி மிடைந்து, உருத் தோன்றல ஆகி,</p>
<p class="Shlok">யாளி அனானை அறிந்திலன் ஆகி,</p>
<p class="Shlok">சூழுற நோக்கினன், சோதனை பெற்றான்;</p>
<p class="Shlok para-style-override-7">கோள் அமைந்து அன்னவை கூறுதலுற்றான். (32)</p>
<p class="Shlok">இந்திரன் முன்பும் இடும் திரள் சோதிச்</p>
<p class="Shlok">சந்திர வெண் குடை தான் எதிர் கண்டான்;</p>
<p class="Shlok">அந்தம் இல் கேள்வியன் ஆனைகள் காணா,</p>
<p class="Shlok para-style-override-7">சிந்தை உவந்து, சிரித்து உடன் நின்றான். (33)</p>
<p class="Shlok">சிந்தை உவந்தவன் ஆகி அரக்கன்</p>
<p class="Shlok">முந்தி எழுந்து முனிந்தமை நோக்கி,</p>
<p class="Shlok">‘வெந் திறலாய்! விரைவின் வருக!’ என்றான்;</p>
<p class="Shlok para-style-override-7">‘இந்திரசித்து இவன்’ என்பது இசைத்தான். (34)</p>
<p class="Shlok">என்று அவன் மாற்றம் இயம்புதல் கேட்டு,</p>
<p class="Shlok">குன்றம் எனும் புய வானர வீரன்,</p>
<p class="Shlok">‘நன்று இது! நன்று இது!’ என்ன நயந்தான்;</p>
<p class="Shlok para-style-override-7">சென்று அணைவுற்றது அரக்கன் சேனை. (35)</p>
<p class="Shlok">ஊழி எழுந்து உலகத்தை ஒடுக்க,</p>
<p class="Shlok">ஆழ் இயல் தானை அரக்கர் அடங்க,</p>
<p class="Shlok">ஏழ் உலகும் இடம் இல்லை எனும்படி</p>
<p class="Shlok para-style-override-7">ஆழி கிளர்ந்தன என்ன அழைத்தான். (36)</p>
<p class="Shlok">‘சந்திரன் அருக்கனொடு தாரகைஇனங்கள்</p>
<p class="Shlok">சிந்திட எழுந்து, திசை ஈண்ட, எதிர் செவ்வே</p>
<p class="Shlok">வந்த இவ் அரக்கர் குழு வன்மை இது என்றால்,</p>
<p class="Shlok para-style-override-2">இந்திரனை அன்றி உலகு ஏழும் வெலும்’ என்றான். (37)</p>
<p class="Sub-Title">படையோ! பெருங்கடலோ!</p>
<p class="Shlok">உடைந்த வல் இருள் நோற்று,</p>
<p class="Shlok">பல் உருக் கொடு, அக் கதிர்க் குழாங்கள்</p>
<p class="Shlok">மிடைந்தன மிலைச்சியாங்கு,</p>
<p class="Shlok">மெய் அணி பலவும் மின்ன,</p>
<p class="Shlok">குடைந்து வெம் பகைவர் ஊன் தோய்</p>
<p class="Shlok">கொற்றப் போர் வாள் வில் வீச,</p>
<p class="Shlok">அடைந்த, கார் அரக்கர் தானை,</p>
<p class="Shlok para-style-override-7">அகலிடம் இடம் இன்று என்ன. (38)</p>
<p class="Shlok">ஆழிஅம் தேரும், மாவும்,</p>
<p class="Shlok">அரக்கரும், உருக்கும் செங் கண்</p>
<p class="Shlok">சூழி வெங் கோப மாவும்,</p>
<p class="Shlok">துவன்றிய நிருதர் சேனை,</p>
<p class="Shlok">ஊழி வெங் கடலின் உற்ற,</p>
<p class="Shlok">ஒரு தனி நடுவண் நின்ற</p>
<p class="Shlok">பாழி மா மேரு ஒத்தான்—</p>
<p class="Shlok para-style-override-7">வீரத்தின் பன்மை தீர்ப்பான். (39)</p>
<p class="Shlok">சென்றனன் என்ப மன்னோ;</p>
<p class="Shlok">திசைகளோடு உலகம் எல்லாம்</p>
<p class="Shlok">வென்றவன் இவன் என்றாலும்,</p>
<p class="Shlok">வீரத்தே நின்ற வீரன்,</p>
<p class="Shlok">அன்று அது கண்ட ஆழி</p>
<p class="Shlok">அனுமனை, ‘அமரின் ஆற்றல்</p>
<p class="Shlok">நன்று’ என உவகை கொண்டான்;</p>
<p class="Shlok para-style-override-7">யாவரும் நடுக்கம் உற்றார். (40)</p>
<p class="Sub-Title">போர்க்களம் கண்ட இந்திரசித்தின் சிந்தனை</p>
<p class="Shlok">இலை குலாம் பூணினானும்,</p>
<p class="Shlok">‘இரும் பிணக்குருதி ஈர்த்து,</p>
<p class="Shlok">அலகு இல் வெம் படைகள் தெற்றி,</p>
<p class="Shlok">அளவிடற்கு அரிய ஆகி,</p>
<p class="Shlok">மலைகளும், கடலும், யாறும்,</p>
<p class="Shlok">கானமும் பெற்று, மற்று ஓர்</p>
<p class="Shlok">உலகமே ஒத்தது, அம்மா! போர்ப்</p>
<p class="Shlok para-style-override-7">பெருங் களம்’ என்று உன்னா, (41)</p>
<p class="Shlok">வெப்பு அடைகில்லா நெஞ்சில்,</p>
<p class="Shlok">சிறியது ஓர் விம்மல் கொண்டான்;</p>
<p class="Shlok">‘அப்பு அடை வேலை அன்ன</p>
<p class="Shlok">பெருமையார், ஆற்றலோடும்</p>
<p class="Shlok">ஒப்பு அடைகில்லார், எல்லாம்</p>
<p class="Shlok">உலந்தனர்; குரங்கும் ஒன்றே!</p>
<p class="Shlok">எப் படை கொண்டு வெல்வது,</p>
<p class="Shlok para-style-override-7">இராமன் வந்து எதிர்க்கின்?’ என்றான். (42)</p>
<p class="Shlok">கண் அனார், உயிரே ஒப்பார்,</p>
<p class="Shlok">கைப் படைக்கலத்தின் காப்பார்,</p>
<p class="Shlok">எண்ணல் ஆம் தகைமை இல்லார்,</p>
<p class="Shlok">இறந்து இடைக் கிடந்தார் தம்மை</p>
<p class="Shlok">மண்ணுளே நோக்கி நின்று,</p>
<p class="Shlok">வாய் மடித்து, உருத்து, மாயாப்</p>
<p class="Shlok">புண்ணுளே கோல் இட்டன்ன</p>
<p class="Shlok para-style-override-7">மானத்தால், புழுங்குகின்றான். (43)</p>
<p class="Shlok">‘கானிடை அத்தைக்கு உற்ற</p>
<p class="Shlok">குற்றமும், கரனார் பாடும்,</p>
<p class="Shlok">யானுடை எம்பி வீந்த</p>
<p class="Shlok">இடுக்கணும், பிறவும் எல்லாம்,</p>
<p class="Shlok">மானிடர் இருவராலும்,</p>
<p class="Shlok">வானரம் ஒன்றினாலும்,</p>
<p class="Shlok">ஆனிடத்து உள; என் வீரம்</p>
<p class="Shlok para-style-override-2">அழகிற்றே அம்ம!’ என்றான். (44)</p>
<p class="Sub-Title">அக்ககுமாரன் சடலத்தை இந்திரசித்தன் காண்பது</p>
<p class="Shlok">நீப்புண்ட உதிர வாரி,</p>
<p class="Shlok">நெடுந்திரைப் புணரி தோன்ற,</p>
<p class="Shlok">ஈர்ப்புண்டற்கு அரிய ஆய</p>
<p class="Shlok">பிணக் குவடு இடறச் செல்வான்;</p>
<p class="Shlok">தேய்ப்புண்ட தம்பி யாக்கை,</p>
<p class="Shlok">சிவப்புண்ட கண்கள் தீயில்</p>
<p class="Shlok">காய்ப்புண்ட செம்பின் தோன்ற,</p>
<p class="Shlok para-style-override-7">கறுப்புண்ட மனத்தன், கண்டான். (45)</p>
<p class="Shlok">தாருகன் குருதி அன்ன</p>
<p class="Shlok">குருதியில், தனி மாச் சீயம்</p>
<p class="Shlok">கூர் உகிர் கிளைத்த கொற்றக்</p>
<p class="Shlok">கனகன் மெய்க் குழம்பின் தோன்ற,</p>
<p class="Shlok">தேர் உக, கையின் வீரச் சிலை</p>
<p class="Shlok">உக, வயிரச் செங் கண்</p>
<p class="Shlok">நீர் உக, குருதி சிந்த, நெருப்பு</p>
<p class="Shlok para-style-override-7">உக உயிர்த்து நின்றான். (46)</p>
<p class="Shlok">‘வெவ் இலை அயில் வேல் உந்தை</p>
<p class="Shlok">வெம்மையைக் கருதி நோக்கி,</p>
<p class="Shlok">வவ்வுதல் கூற்றும் ஆற்றான்;</p>
<p class="Shlok">மாறு மாறு உலகின் வாழ்வார்,</p>
<p class="Shlok">அவ் உலகத்து உளாரும்,</p>
<p class="Shlok">அஞ்சுவர் ஒளிக்க; ஐயா!</p>
<p class="Shlok">எவ் உலகத்தை உற்றாய்,</p>
<p class="Shlok para-style-override-7">எம்மை நீத்து, எளிதின்? எந்தாய்!’ (47)</p>
<p class="Shlok">ஆற்றலன் ஆகி, அன்பால்</p>
<p class="Shlok">அறிவு அழிந்து அயரும் வேலை,</p>
<p class="Shlok">சீற்றம் என்று ஒன்றுதானே</p>
<p class="Shlok">மேல் நிமிர் செலவிற்று ஆகி,</p>
<p class="Shlok">தோற்றிய துன்ப நோயை</p>
<p class="Shlok">உள்ளுறத் துரந்தது அம்மா!—</p>
<p class="Shlok">ஏற்றம் சால் ஆணிக்கு ஆணி</p>
<p class="Shlok para-style-override-2">எதிர் செலக் கடாயது என்ன. (48)</p>
<p class="Sub-Title">‘இவனோ, இந்திரசித்தன்!’ — அனுமன் மனநிலை</p>
<p class="Shlok">ஈண்டு இவை நிகழ்வுழி, இரவி தேர் எனத்</p>
<p class="Shlok">தூண்டுறு தேரின்மேல் தோன்றும் தோன்றலை,</p>
<p class="Shlok">மூண்டு முப்புரம் சுட முடுகும் ஈசனின்,</p>
<p class="Shlok para-style-override-7">ஆண் தகை வனை கழல் அனுமன், நோக்கினான். (49)</p>
<p class="Shlok">வென்றேன், இதன்முன், சில வீரரை என்னும் மெய்ம்மை</p>
<p class="Shlok">அன்றே முடுகிக் கடிது எய்த அழைத்தது அம்மா!</p>
<p class="Shlok">ஒன்றே, இனி வெல்லுதல் தோற்றல்; அடுப்பது உள்ளது</p>
<p class="Shlok para-style-override-7">இன்றே சமையும்; இவன் இந்திரசித்து! என்பான். (50)</p>
<p class="Shlok">கட்டு ஏறு, நறுங்கமழ் கண்ணி, இக் காளை என் கைப்</p>
<p class="Shlok">பட்டால், அதுவே அவ் இராவணன் பாடும் ஆகும்;</p>
<p class="Shlok">‘கெட்டேம்’ என எண்ணி, அக் கேடு அருங் கற்பினாளை</p>
<p class="Shlok para-style-override-7">விட்டு ஏகும்; அதுஅன்றி, அரக்கரும் வெம்மை தீர்வார். (51)</p>
<p class="Shlok">‘ஒன்றோ இதனால் வரும்</p>
<p class="Shlok">ஊதியம்? ஒண்மையானைக்</p>
<p class="Shlok">கொன்றேன்எனின், இந்திரனும்</p>
<p class="Shlok">துயர்க் கோளும் நீங்கும்;</p>
<p class="Shlok">இன்றே, கடி கெட்டது,</p>
<p class="Shlok">அரக்கர் இலங்கை; யானே</p>
<p class="Shlok">வென்றேன், அவ் இராவணன்</p>
<p class="Shlok para-style-override-2">தன்னையும், வேரொடு’ என்றான். (52)</p>
<p class="Sub-Title">அரக்கர் சேனையுடன் அனுமன் போரிடுதல்</p>
<p class="Shlok">அக் காலை, அரக்கரும்,</p>
<p class="Shlok">யானையும், தேரும், மாவும்,</p>
<p class="Shlok">முக் கால் உலகம் ஒரு</p>
<p class="Shlok">மூன்றையும் வென்று முற்றிப்</p>
<p class="Shlok">புக்கானின் முன் புக்கு,</p>
<p class="Shlok">உயர் பூசல் பெருக்கும் வேலை,</p>
<p class="Shlok">மிக்கானும், வெகுண்டு ஓர்</p>
<p class="Shlok para-style-override-7">மராமரம் கொண்டு மிக்கான். (53)</p>
<p class="Shlok">உதையுண்டன யானை;</p>
<p class="Shlok">உருண்டன யானை; ஒன்றோ?</p>
<p class="Shlok">மிதியுண்டன யானை;</p>
<p class="Shlok">விழுந்தன யானை; மேல் மேல்,</p>
<p class="Shlok">புதையுண்டன யானை;</p>
<p class="Shlok">புரண்டன யானை; போரால்</p>
<p class="Shlok">வதையுண்டன யானை;</p>
<p class="Shlok para-style-override-7">மறிந்தன யானை, மண்மேல். (54)</p>
<p class="Shlok">முடிந்த தேர்க் குலம்; முறிந்தன</p>
<p class="Shlok">தேர்க் குலம்; முரண் இற்று</p>
<p class="Shlok">இடிந்த தேர்க் குலம்; இற்றன</p>
<p class="Shlok">தேர்க் குலம்; அச்சு இற்று</p>
<p class="Shlok">ஒடிந்த தேர்க் குலம்; உக்கன</p>
<p class="Shlok">தேர்க் குலம்; நெக்குப்</p>
<p class="Shlok">படிந்த தேர்க் குலம்; பறிந்தன</p>
<p class="Shlok para-style-override-7">தேர்க் குலம், படியில். (55)</p>
<p class="Shlok">சிரன் நெரிந்தவும், கண் மணி</p>
<p class="Shlok">சிதைந்தவும், செறி தாள்</p>
<p class="Shlok">தரன் நெரிந்தவும், முதுகு</p>
<p class="Shlok">இறச் சாய்ந்தவும், தார் பூண்</p>
<p class="Shlok">உரன் நெரிந்தவும், உதிரங்கள்</p>
<p class="Shlok">உமிழ்ந்தவும், ஒளிர் பொற்</p>
<p class="Shlok">குரன் நெரிந்தவும், கொடுங்</p>
<p class="Shlok para-style-override-7">கழுத்து ஒடிந்தவும்— குதிரை. (56)</p>
<p class="Shlok">பிடியுண்டார்களும், பிளத்தலுண்டார்களும், பெருந் தோள்</p>
<p class="Shlok">ஒடியுண்டார்களும், தலை உடைந்தார்களும், உருவக்</p>
<p class="Shlok">கடியுண்டார்களும், கழுத்து இழந்தார்களும், கரத்தால்</p>
<p class="Shlok para-style-override-7">அடியுண்டார்களும், அச்சமுண்டார்களும்—அரக்கர். (57)</p>
<p class="Shlok">வட்ட வெஞ் சிலை ஒட்டிய வாளியும், வயவர்</p>
<p class="Shlok">விட்ட விட்ட வெம் படைகளும், வீரன்மேல் வீழ்ந்த,</p>
<p class="Shlok">சுட்ட வல் இரும்பு அடைகலைச் சுடுகலாததுபோல்,</p>
<p class="Shlok para-style-override-2">பட்ட பட்டன திசையொடும் பொறியொடும் பரந்த. (58)</p>
<p class="Sub-Title">இந்திரசித்தன்—அனுமன் போரிடுதல்</p>
<p class="Shlok">சிகை எழும் சுடர் வாளிகள், இந்திரசித்து,</p>
<p class="Shlok">மிகை எழும் சினத்து அனுமன்மேல் விட்டன, வெந்து,</p>
<p class="Shlok">புகை எழுந்தன, எரிந்தன, கரிந்தன போத,—</p>
<p class="Shlok para-style-override-7">நகை எழுந்தன, அழிந்தன, வான் உளோர் நாட்டம். (59)</p>
<p class="Shlok">தேரும், யானையும்,</p>
<p class="Shlok">புரவியும், அரக்கரும், சிந்திப்</p>
<p class="Shlok">பாரின் வீழ்தலும், தான் ஒரு</p>
<p class="Shlok">தனி நின்ற பணைத் தோள்</p>
<p class="Shlok">வீரர் வீரனும், முறுவலும்</p>
<p class="Shlok">வெகுளியும் வீங்க,</p>
<p class="Shlok">‘வாரும், வாரும்’ என்று அழைக்கின்ற</p>
<p class="Shlok para-style-override-7">அனுமன்மேல் வந்தான். (60)</p>
<p class="Shlok">புரந்தரன் தலை பொதிர்</p>
<p class="Shlok">எறிந்திட, புயல் வானில்</p>
<p class="Shlok">பரந்த பல் உரும்ஏற்று இனம்</p>
<p class="Shlok">வெறித்து உயிர் பதைப்ப,</p>
<p class="Shlok">நிரந்தரம் புவி முழுவதும்</p>
<p class="Shlok">சுமந்த நீடு உரகன்</p>
<p class="Shlok">சிரம் துளங்கிட, அரக்கன் வெஞ்</p>
<p class="Shlok para-style-override-7">சிலையைநாண் தெறித்தான். (61)</p>
<p class="Shlok">ஆண்ட நாயகன் தூதனும்,</p>
<p class="Shlok">அயனுடை அண்டம்</p>
<p class="Shlok">கீண்டதாம் என, கிரி உக,</p>
<p class="Shlok">நெடு நிலம் கிழிய,</p>
<p class="Shlok">நீண்ட மாதிரம் வெடிபட,</p>
<p class="Shlok">அவன் நெடுஞ் சிலையில்</p>
<p class="Shlok">பூண்ட நாண் இற, தன் நெடுந்</p>
<p class="Shlok para-style-override-7">தோள் புடைத்து ஆர்த்தான். (62)</p>
<p class="Shlok">‘நல்லை! நல்லை! இஞ் ஞாலத்துள்,</p>
<p class="Shlok">நின் ஒக்க நல்லார்</p>
<p class="Shlok">இல்லை! இல்லையால்! எறுழ்</p>
<p class="Shlok">வலிக்கு யாரொடும் இகல</p>
<p class="Shlok">வல்லை! வல்லை! இன்று ஆகும்,</p>
<p class="Shlok">நீ படைத்துள வாழ்நாட்கு</p>
<p class="Shlok">எல்லை! எல்லை!’ என்று,</p>
<p class="Shlok para-style-override-7">இந்திரசித்துவும் இசைத்தான். (63)</p>
<p class="Shlok">‘நாளுக்கு எல்லையும்,</p>
<p class="Shlok">நிருதராய் உலகத்தை நலியும்</p>
<p class="Shlok">கோளுக்கு எல்லையும், கொடுந்</p>
<p class="Shlok">தொழிற்கு எல்லையும், கொடியீர்!</p>
<p class="Shlok">வாளுக்கு எல்லையும் வந்தன;</p>
<p class="Shlok">வகை கொண்டு வந்தேன்</p>
<p class="Shlok">தோளுக்கு எல்லை ஒன்று இல்லை’</p>
<p class="Shlok para-style-override-7">என்று அனுமனும் சொன்னான். (64)</p>
<p class="Shlok">‘இச் சிரத்தையைத் தொலைப்பென்’</p>
<p class="Shlok">என்று, இந்திரன் பகைஞன்,</p>
<p class="Shlok">பச்சிரத்தம் வந்து ஒழுகிட,</p>
<p class="Shlok">வானவர் பதைப்ப,</p>
<p class="Shlok">வச்சிரத்தினும் வலியன,</p>
<p class="Shlok">வயிர வான் கணைகள்,</p>
<p class="Shlok">அச் சிரத்தினும் மார்பினும்</p>
<p class="Shlok para-style-override-7">அழுத்தலும்— அனுமன், (65)</p>
<p class="Shlok">குறிதுவான் என்று குறைந்திலன்,</p>
<p class="Shlok">நெடுஞ்சினம் கொண்டான்,</p>
<p class="Shlok">மறியும் வெண் திரை மா கடல்</p>
<p class="Shlok">உலகு எலாம் வழங்கி,</p>
<p class="Shlok">சிறிய தாய் சொன்ன</p>
<p class="Shlok">திருமொழி சென்னியில் சூடி,</p>
<p class="Shlok">நெறியில் நின்ற தன் நாயகன்</p>
<p class="Shlok para-style-override-7">புகழ் என, நிமிர்ந்தான். (66)</p>
<p class="Shlok">பாகம் அல்லது கண்டிலன்; அனுமனைப் பார்த்தான்;</p>
<p class="Shlok">மாக வன் திசை பத்தொடும் வரம்பு இலா உலகிற்கு</p>
<p class="Shlok">ஏக நாதனை ஏறுழ் வலித் தோள் பிணித்து ஈர்த்த</p>
<p class="Shlok para-style-override-7">மேக நாதனும், மயங்கினனாம் என வியந்தான். (67)</p>
<p class="Shlok">நீண்ட வீரனும், நெடுந் தடங் கைகளை நீட்டி,</p>
<p class="Shlok">ஈண்டு வெஞ் சரம் எய்தன எய்திடாவண்ணம்,</p>
<p class="Shlok">மீண்டு போய் விழ வீசி, ஆங்கு அவன் மிடல் தடந்தேர்</p>
<p class="Shlok para-style-override-7">பூண்ட பேயொடு, சாரதி தரைப்பட, புடைத்தான். (68)</p>
<p class="Shlok">ஊழிக் காற்று அன்ன ஒரு பரித் தேர் அவண் உதவ,</p>
<p class="Shlok">பாழித் தோளவன், அத் தடந் தேர்மிசைப் பாய்ந்தான்;</p>
<p class="Shlok">ஆழிப் பல் படை அனையன, அளப்ப அருஞ் சரத்தால்,</p>
<p class="Shlok para-style-override-7">வாழிப் போர் வலி மாருதி மேனியை மறைத்தான். (69)</p>
<p class="Shlok">உற்ற வாளிகள் உரத்து</p>
<p class="Shlok">அடங்கின உக உதறா,</p>
<p class="Shlok">கொற்ற மாருதி, மற்றவன்</p>
<p class="Shlok">தேர்மிசைக் குதித்து,</p>
<p class="Shlok">பற்றி வன் கையால், பறித்து</p>
<p class="Shlok">எழுந்து, உலகு எலாம் பலகால்</p>
<p class="Shlok">முற்றி வென்ற போர் மூரி</p>
<p class="Shlok para-style-override-7">வெஞ் சிலையினை, முறித்தான். (70)</p>
<p class="Shlok">முறிந்த வில்லின் வல் ஓசை</p>
<p class="Shlok">போய் முடிவதன்முன்னர்,</p>
<p class="Shlok">மறிந்து போரிடை வழிக் கொள்வான்,</p>
<p class="Shlok">வயிர வாட் படையால்</p>
<p class="Shlok">செறிந்த வான் பெரு மலைகளைச்</p>
<p class="Shlok">சிறகு அறச் செயிரா</p>
<p class="Shlok">எறிந்த இந்திரன் இட்ட, வான்</p>
<p class="Shlok para-style-override-7">சிலையினை எடுத்தான். (71)</p>
<p class="Shlok">நூறு நூறு போர் வாளி, ஓர்</p>
<p class="Shlok">தொடை கொடு, நொய்தின்,</p>
<p class="Shlok">மாறு இல் வெஞ் சினத்து</p>
<p class="Shlok">இராவணன் மகன் சிலை வளைத்தான்;</p>
<p class="Shlok">ஊறு, தன் நெடு மேனியில்,</p>
<p class="Shlok">பல பட, ஒல்கி,</p>
<p class="Shlok">ஏறு சேவகன் தூதனும்,</p>
<p class="Shlok para-style-override-7">சிறிது போது இருந்தான். (72)</p>
<p class="Shlok">ஆர்த்த வானவர் ஆகுலம்</p>
<p class="Shlok">கொளீஇ, அறிவு அழிந்தார்;</p>
<p class="Shlok">பார்த்த மாருதி, தாரு</p>
<p class="Shlok">ஒன்று அங்கையில் பற்றி,</p>
<p class="Shlok">தூர்த்த வாளிகள் துணிபட</p>
<p class="Shlok">முறை முறை சுற்றி,</p>
<p class="Shlok">போர்த்த பொன் நெடு மணி</p>
<p class="Shlok para-style-override-7">முடித் தலையிடைப் புடைத்தான். (73)</p>
<p class="Shlok">பார மா மரம் முடியுடைத்</p>
<p class="Shlok">தலையிடைப் படலும்,</p>
<p class="Shlok">தாரையின் நெடுங் கற்றைகள்</p>
<p class="Shlok">சொரிவன தயங்க,</p>
<p class="Shlok">ஆர மால் வரை அருவியின்</p>
<p class="Shlok">அழி கொழுங் குருதி</p>
<p class="Shlok">சோர நின்று, உடல் துளங்கினன்—</p>
<p class="Shlok para-style-override-7">அமரரைத் தொலைத்தான். (74)</p>
<p class="Shlok">நின்று, போதம் வந்துறுதலும், நிறை பிறை எயிற்றைத்</p>
<p class="Shlok">தின்று, தேவரும் முனிவரும் அவுணரும் திகைப்ப,</p>
<p class="Shlok">குன்றுபோல் நெடு மாருதி ஆகமும் குலுங்க,</p>
<p class="Shlok para-style-override-7">ஒன்று போல்வன, ஆயிரம் பகழி கோத்து உய்த்தான். (75)</p>
<p class="Shlok">உய்த்த வெஞ் சரம் உரத்தினும் கரத்தினும் ஒளிப்ப,</p>
<p class="Shlok">கைத்த சிந்தையன் மாருதி, நனி தவக் கனன்றான்;</p>
<p class="Shlok">வித்தகன் சிலை விடு கணை விசையினும் கடுகி,</p>
<p class="Shlok para-style-override-7">அத் தடம் பெருந்தேரொடும் எடுத்து, எறிந்து, ஆர்த்தான். (76)</p>
<p class="Shlok">கண்ணின் மீச் சென்ற இமை</p>
<p class="Shlok">இடை கலப்பதன் முன்னம்,</p>
<p class="Shlok">எண்ணின் மீச் சென்ற எறுழ்</p>
<p class="Shlok">வலித் திறலுடை இகலோன்,</p>
<p class="Shlok">புண்ணின் மீச் சென்று பொழி</p>
<p class="Shlok">புனல் பசும் புலால் பொடிப்ப,</p>
<p class="Shlok">விண்ணின் மீச் சென்று,</p>
<p class="Shlok para-style-override-7">தேரொடும் பார்மிசை வீழ்ந்தான். (77)</p>
<p class="Shlok">விழுந்து பார் அடையாமுனம், மின் எனும் எயிற்றான்,</p>
<p class="Shlok">எழுந்து, மா விசும்பு எய்தினன்; இடை, அவன் படையில்,</p>
<p class="Shlok">செழுந் திண் மாமணித் தேர்க் குலம் யாவையும் சிதைய</p>
<p class="Shlok para-style-override-2">உழுந்து பேர்வதன்முன், நெடு மாருதி உதைத்தான். (78)</p>
<p class="Sub-Title">பிரம்மாஸ்திரம்!</p>
<p class="Shlok">ஏறு தேர் இலன்; எதிர் நிற்கும்</p>
<p class="Shlok">உரன் இலன்; எரியின்,</p>
<p class="Shlok">சீறு வெஞ் சினம் திருகினன்,</p>
<p class="Shlok">அந்தரம் திரிவான்,</p>
<p class="Shlok">வேறு செய்வது ஓர் வினை</p>
<p class="Shlok">பிறிது இன்மையின், விரிஞ்சன்</p>
<p class="Shlok">மாறு இலாப் பெரும் படைக்கலம்</p>
<p class="Shlok para-style-override-7">தொடுப்பதே மதித்தான். (79)</p>
<p class="Shlok">பூவும், பூ நிற அயினியும்,</p>
<p class="Shlok">தீபமும், புகையும்,</p>
<p class="Shlok">தா இல் பாவனையால் கொடுத்து,</p>
<p class="Shlok">அருச்சனை சமைத்தான்;</p>
<p class="Shlok">தேவு யாவையும், உலகமும்,</p>
<p class="Shlok">திருத்திய தெய்வக்</p>
<p class="Shlok">கோவில் நான்முகன் படைக்கலம்</p>
<p class="Shlok para-style-override-7">தடக் கையில் கொண்டான். (80)</p>
<p class="Shlok">கொண்டு, கொற்ற வெஞ்சிலை நெடு நாணொடு கூட்டி,</p>
<p class="Shlok">சண்ட வேகத்த மாருதி தோளொடு சாத்தி,</p>
<p class="Shlok">மண் துளங்கிட, மாதிரம் துளங்கிட, மதி தோய்</p>
<p class="Shlok para-style-override-2">விண் துளங்கிட, மேருவும் துளங்கிட, விட்டான். (81)</p>
<p class="Sub-Title">பிரம்மப் படைக்கு அடங்கினான், அனுமன் </p>
<p class="Shlok">தணிப்ப அரும்பெரும் படைக்கலம், தழல் உமிழ் தறுகண்</p>
<p class="Shlok">பணிக் குலங்களுக்கு அரசினது உருவினைப் பற்றி,</p>
<p class="Shlok">துணிக்க உற்று, உயர் கலுழனும் துணுக்குற, சுற்றிப்</p>
<p class="Shlok para-style-override-7">பிணித்தது, அப் பெரு மாருதி தோள்களைப் பிறங்க. (82)</p>
<p class="Shlok">திண்ணென் யாக்கையைத்</p>
<p class="Shlok">திசைமுகன் படை சென்று திருக,</p>
<p class="Shlok">அண்ணல் மாருதி, அன்று,</p>
<p class="Shlok">தன் பின் சென்ற அறத்தின்</p>
<p class="Shlok">கண்ணின் நீரொடும், கனக</p>
<p class="Shlok">தோரணத்தோடும், கடைநாள்,</p>
<p class="Shlok">தண்ணென் மா மதி கோளொடும்</p>
<p class="Shlok para-style-override-7">சாய்ந்தென, சாய்ந்தான். (83)</p>
<p class="Shlok">சாய்ந்த மாருதி, சதுமுகன்</p>
<p class="Shlok">படை எனும் தன்மை</p>
<p class="Shlok">ஆய்ந்து, ‘மற்று இதன்</p>
<p class="Shlok">ஆணையை அவமதித்து அகறல்</p>
<p class="Shlok">ஏய்ந்தது அன்று’ என எண்ணினன்,</p>
<p class="Shlok">கண் முகிழ்த்து இருந்தான்;</p>
<p class="Shlok">‘ஓய்ந்தது ஆம் இவன் வலி’ என,</p>
<p class="Shlok para-style-override-2">அரக்கன் வந்துற்றான். (84)</p>
<p class="Sub-Title">அரக்கர்படை ஆரவாரித்தல்</p>
<p class="Shlok">உற்ற காலையின், உயிர்கொடு திசைதொறும் ஒதுங்கி</p>
<p class="Shlok">அற்றம் நோக்கினர் நிற்கின்ற வாள் எயிற்று அரக்கர்—</p>
<p class="Shlok">சுற்றும் வந்து, உடல் சுற்றிய தொளை எயிற்று அரவைப்</p>
<p class="Shlok para-style-override-2">பற்றி ஈர்த்தனர்; ஆர்த்தனர்; தெழித்தனர்—பலரால். (85)</p>
<p class="Sub-Title">பிரம்மாஸ்திரத்தில் கட்டுண்ட அனுமன் நிலை</p>
<p class="Shlok">‘குரக்கு நல் வலம் குறைந்தது’ என்று, ஆவலம் கொட்டி</p>
<p class="Shlok">இரைக்கும் மா நகர் எறி கடல் ஒத்தது; எம் மருங்கும்</p>
<p class="Shlok">திரைக்கும் மாசுணம் வாசுகி ஒத்தது; தேவர்,</p>
<p class="Shlok para-style-override-7">அரக்கர் ஒத்தனர்; மந்தரம் ஒத்தனன், அனுமன். (86)</p>
<p class="Shlok">கறுத்த மாசுணம், கனக மா மேனியைக் கட்ட,</p>
<p class="Shlok">அறத்துக்கு ஆங்கு ஒரு தனித் துணைஎன நின்ற அனுமன்,</p>
<p class="Shlok">மறத்து, மாருதம் பொருத நாள், வாள் அரா அரசு</p>
<p class="Shlok para-style-override-2">புறத்துச் சுற்றிய மேரு மால் வரையையும் போன்றான். (87)</p>
<p class="Sub-Title">இலங்கையில் கோலாகலம்</p>
<p class="Shlok">வந்து இரைத்தனர், மைந்தரும் மகளிரும் மழைபோல்,</p>
<p class="Shlok">அந்தரத்தினும், விசும்பினும், திசைதொறும் ஆர்ப்பார்;</p>
<p class="Shlok">முந்தி உற்ற பேர் உவகைக்கு ஓர் கரை இலை; மொழியின்,</p>
<p class="Shlok para-style-override-7">இந்திரன் பிணிப்புண்ட நாள் ஒத்தது, அவ் இலங்கை. (88)</p>
<p class="Book-End-Line para-style-override-4">* * * * *<span></span></p>


<p class="Page-Break"> </p>
<p class="Heading" id="toc_marker-15">12. பிணி வீட்டு படலம்</p>
<p class="Sub-Title">கட்டுண்ட அனுமனைக் கண்டு மகிழ்தல்</p>
<p class="Shlok">‘எய்யுமின்; ஈருமின்; எறிமின்; போழுமின்;</p>
<p class="Shlok">கொய்யுமின் குடரினை; கூறு கூறுகள்</p>
<p class="Shlok">செய்யுமின்; மண்ணிடைத் தேய்மின்; தின்னுமின்;</p>
<p class="Shlok para-style-override-7">உய்யுமேல், இல்லை நம் உயிர்’ என்று ஓடுவார். (1)</p>
<p class="Shlok">மைத் தடங் கண்ணியர், மைந்தர், யாவரும்,</p>
<p class="Shlok">பைத் தலை அரவு எனக் கனன்று, ‘பைதலை</p>
<p class="Shlok">இத்தனை பொழுதுகொண்டு இருப்பதோ?’ எனா,</p>
<p class="Shlok para-style-override-7">மொய்த்தனர்; கொலை செய முயல்கின்றார், சிலர். (2)</p>
<p class="Shlok">‘நச்சு அடை படைகளால் நலியும் ஈட்டதோ,</p>
<p class="Shlok">வச்சிர உடல்? மறி கடலின்வாய் மடுத்து,</p>
<p class="Shlok">உச்சியின் அழுத்துமின் உருத்து; அது அன்றுஎனின்,</p>
<p class="Shlok para-style-override-7">கிச்சிடை இடும்’ எனக் கிளக்கின்றார் சிலர். (3)</p>
<p class="Shlok">‘எந்தையை, எம்பியை, எம் முனோர்களைத்</p>
<p class="Shlok">தந்தனை போக’ என, தடுக்கின்றார் பலர்;</p>
<p class="Shlok">‘அந்தரத்து அமரர்தம் ஆணையால், இவன்</p>
<p class="Shlok para-style-override-7">வந்தது’ என்று, உயிர்கொள மறுகினார் பலர். (4)</p>
<p class="Shlok">‘ஓங்கல்அம் பெரு வலி உயிரின் அன்பரை</p>
<p class="Shlok">நீங்கலம்; இன்றொடு நீங்கினாம்; இனி</p>
<p class="Shlok">ஏங்கலம்; இவன் சிரத்து இருந்து அலால் திரு</p>
<p class="Shlok para-style-override-7">வாங்கலம்’ என்று அழும் மாதரார் பலர். (5)</p>
<p class="Shlok">கொண்டனர் எதிர் செலும் கொற்ற மா நகர்,</p>
<p class="Shlok">அண்டம் உற்றது, நெடிது ஆர்க்கும் ஆர்ப்புஅது—</p>
<p class="Shlok">கண்டம் உற்றுள அருங் கணவர்க்கு ஏங்கிய</p>
<p class="Shlok para-style-override-2">குண்டல முகத்தியர்க்கு உவகை கூரவே. (6)</p>
<p class="Sub-Title">இலங்கையின் பேரழிவை அனுமன் காண்பது </p>
<p class="Shlok">வடியுடைக் கனல் படை வயவர், மால் கரி,</p>
<p class="Shlok">கொடியுடைத் தேர், பரி கொண்டு வீசலின்,</p>
<p class="Shlok">இடி படச் சிதைந்த மால் வரையின், இல் எலாம்</p>
<p class="Shlok para-style-override-2">பொடிபடக் கிடந்தன கண்டு, போயினான். (7)</p>
<p class="Sub-Title">அனுமனைக் கண்டு அரக்கர் நடுங்குதல்</p>
<p class="Shlok">முயிறு அலைத்து எழு முது மரத்தின், மொய்ம்பு தோள்</p>
<p class="Shlok">கயிறு அலைப்புண்டது கண்டும், காண்கிலாது,</p>
<p class="Shlok">எயிறு அலைத்து எழும் இதழ் அரக்கர் ஏழையர்</p>
<p class="Shlok para-style-override-7">வயிறு அலைத்து இரியலின், மயங்கினார் பலர். (8)</p>
<p class="Shlok">ஆர்ப்பு உற அஞ்சினர்; அடங்கினார் பலர்;</p>
<p class="Shlok">போர்ப்புறச் செயலினைப் புகல்கின்றார் பலர்;</p>
<p class="Shlok">பார்ப்புற, பார்ப்புற, பயத்தினால் பதைத்து,</p>
<p class="Shlok para-style-override-7">ஊர்ப் புறத்து இரியலுற்று ஓடுவார், பலர். (9)</p>
<p class="Shlok">‘காந்துறு கதழ் எயிற்று அரவின் கட்டு, ஒரு</p>
<p class="Shlok">பூந் துணர் சேர்த்தெனப் பொலியும், வாள் முகம்;</p>
<p class="Shlok">தேர்ந்து, உறு பொருள் பெற எண்ணி, செய்யுமின்;</p>
<p class="Shlok para-style-override-7">வேந்து உறல் பழுது’ என விளம்புவார், சிலர். (10)</p>
<p class="Shlok">‘ஒளி வரும் நாகத்துக்கு ஒல்கி அன்று, தன்</p>
<p class="Shlok">எளிவரவு; இன்று இதன் எண்ணம் வேறு’ எனா,</p>
<p class="Shlok">‘களி வரு சிந்தையால் காண்டி! நங்களைச்</p>
<p class="Shlok para-style-override-7">சுளிகிலையாம்’ எனத் தொழுகின்றார், சிலர். (11)</p>
<p class="Shlok">பைங் கழல் அனுமனைப் பிணித்த பாந்தளை,</p>
<p class="Shlok">கிங்கரர், ஒருபுடைக் கிளர்ந்து பற்றினார்—</p>
<p class="Shlok">ஐம்பதினாயிரர், அளவு இல் ஆற்றலர்,</p>
<p class="Shlok para-style-override-7">மொய்ம்பினின் எறுழ் வலிக் கருளன் மும்மையார். (12)</p>
<p class="Shlok">‘திண் திறல் அரக்கர்தம் செருக்குச் சிந்துவான்,</p>
<p class="Shlok">தண்டல் இல் தன் உருக் கரந்த தன்மையான்,</p>
<p class="Shlok">மண்டு அமர் தொடங்கினன், வானரத்து உருக்</p>
<p class="Shlok para-style-override-7">கொண்டனன், அந்தகன்கொல்?’ என்றார், பலர். (13)</p>
<p class="Shlok">அரமியத் தலம்தொறும், அம் பொன் மாளிகைத்</p>
<p class="Shlok">தரம் உறு நிலைதொறும், சாளரம்தொறும்,</p>
<p class="Shlok">முரசு எறி கடைதொறும், இரைத்து மொய்த்தனர்—</p>
<p class="Shlok para-style-override-7">நிரை வளை மகளிரும், நிருத மைந்தரும். (14)</p>
<p class="Shlok">‘கயிலையின் ஒரு தனிக் கணிச்சி வானவன்,</p>
<p class="Shlok">மயில் இயல் சீதைதன் கற்பின் மாட்சியால்,</p>
<p class="Shlok">எயிலுடைத் திரு நகர் சிதைப்ப எய்தினன்,</p>
<p class="Shlok para-style-override-7">அயில் எயிற்று ஒரு குரங்கு ஆய்’ என்பார், பலர். (15)</p>
<p class="Shlok">அரம்பையர், விஞ்சை நாட்டு அளக வல்லியர்,</p>
<p class="Shlok">நரம்பினும் இனிய சொல் நாக நாடியர்,</p>
<p class="Shlok">கரும்பு இயல் சித்தியர், இயக்கர் கன்னியர்,</p>
<p class="Shlok para-style-override-7">வரம்பு அறு சும்மையர், தலைமயங்கினார். (16)</p>
<p class="Shlok">‘நீரிடைக் கண் துயில் நெடிய நேமியும்,</p>
<p class="Shlok">தாருடைத் தனி மலர் உலகின் தாதையும்,</p>
<p class="Shlok">ஓர் உடல் கொண்டு, தம் உருவம் மாற்றினர்,</p>
<p class="Shlok para-style-override-7">பாரிடைப் புகுந்தனர் பகைத்து’ என்பார் பலர். (17)</p>
<p class="Shlok">அரக்கரும் அரக்கியர் குழாமும் அல்லவர்</p>
<p class="Shlok">கரக்கிலர், நெடு மழைக் கண்ணின் நீர்; அது,</p>
<p class="Shlok">விரைக் குழல் சீதைதன் மெலிவு நோக்கியோ?</p>
<p class="Shlok para-style-override-2">இரக்கமோ? அறத்தினது எளிமை எண்ணியோ? (18)</p>
<p class="Sub-Title">அனுமன் மனநிலை</p>
<p class="Shlok">ஆண் தொழில் அனுமனும், அவரொடு ஏகினான்;</p>
<p class="Shlok">மீண்டிலன்; வேறலும் விரும்பலுற்றிலன்;</p>
<p class="Shlok">‘ஈண்டு இதுவே தொடர்ந்து இலங்கை வேந்தனைக்</p>
<p class="Shlok para-style-override-7">காண்டலே நலன்’ எனக் கருத்தின் எண்ணினான். (19)</p>
<p class="Shlok">எந்தையது அருளினும், இராமன் சேவடி</p>
<p class="Shlok">சிந்தை செய் நலத்தினும், சீதை, வானவர்,</p>
<p class="Shlok">தந்து உள வரத்தினும், தறுகண் பாசமும்</p>
<p class="Shlok para-style-override-7">சிந்துவென்; அயர்வுறு சிந்தை சீரிதால்; (20)</p>
<p class="Shlok">வளை எயிற்று அரக்கனை உற்று, மந்திரத்து</p>
<p class="Shlok">அளவுறு முதியரும் அறிய, ஆணையால்</p>
<p class="Shlok">விளைவினை விளம்பினால், மிதிலை நாடியை,</p>
<p class="Shlok para-style-override-7">இளகினன், என்வயின் ஈதல் ஏயுமால்; (21)</p>
<p class="Shlok">அல்லதூஉம், அவனுடைத் துணைவர் ஆயினார்க்கு</p>
<p class="Shlok">எல்லையும் தெரிவுறும்; எண்ணும் தேறலாம்;</p>
<p class="Shlok">வல்லவன் நிலைமையும் மனமும் தேறலாம்;—</p>
<p class="Shlok para-style-override-7">சொல் உக, முகம் எனும் தூது சொல்லவே; (22)</p>
<p class="Shlok">வாலிதன் இறுதியும், மரத்துக்கு உற்றதும்,</p>
<p class="Shlok">கூல வெஞ் சேனையின் குணிப்பு இலாமையும்,</p>
<p class="Shlok">மேலவன் காதலன் வலியும், மெய்ம்மையான்,</p>
<p class="Shlok para-style-override-7">நீல் நிறத்து இராவணன் நெஞ்சில் தைக்குமால். (23)</p>
<p class="Shlok">‘ஆதலான், அரக்கனை எய்தி, ஆற்றலும்</p>
<p class="Shlok">நீதியும் மனக் கொள நிறுவி, நின்றவும்</p>
<p class="Shlok">பாதியின் மேல்செல நூறி, பைப்பையப்</p>
<p class="Shlok para-style-override-2">போதலே கருமம்’ என்று, அனுமன் போயினான். (24)</p>
<p class="Sub-Title">இராவணன் மாளிகைக்கு அனுமன் கொண்டு செல்லப்படுதல்</p>
<p class="Shlok">கடவுளர்க்கு அரசனைக் கடந்த தோன்றலும்,</p>
<p class="Shlok">புடை வரும் பெரும் படைப் புணரி போர்த்து எழ,</p>
<p class="Shlok">விடை பிணிப்புண்டது போலும் வீரனை,</p>
<p class="Shlok para-style-override-2">குடை கெழு மன்னன் இல், கொண்டு போயினான். (25)</p>
<p class="Sub-Title">தூதுவர்க்குப் பரிசு</p>
<p class="Shlok">தூதுவர் ஓடினர்; தொழுது, தொல்லை நாள்</p>
<p class="Shlok">மாதிரம் கடந்தவற் குறுகி, ‘மன்ன! நின்</p>
<p class="Shlok">காதலன் மரை மலர்க் கடவுள் வாளியால்,</p>
<p class="Shlok para-style-override-2">ஏதில் வானரம் பிணிப்புண்டதாம்’ என்றார். (26)</p>
<p class="Shlok">கேட்டலும்—கிளர் சுடர் கெட்ட வான் என</p>
<p class="Shlok">ஈட்டு இருள் விழுங்கிய மார்பின், யானையின்</p>
<p class="Shlok">கோட்டு எதிர் பொருத பேர் ஆரம் கொண்டு, எதிர்</p>
<p class="Shlok para-style-override-2">நீட்டினன்—உவகையின் நிமிர்ந்த நெஞ்சினான். (27)</p>
<p class="Sub-Title">‘குரங்கைக் கொல்லாது கொணர்க’ என்று ஆணையிடுதல்</p>
<p class="Shlok">எல்லை இல் உவகையால் இவர்ந்த தோளினன்,</p>
<p class="Shlok">புல்லுற மலர்ந்த கண் குமுதப் பூவினன்,</p>
<p class="Shlok">‘ஒல்லையின் ஓடி, நீர் உரைத்து, என் ஆணையால்,</p>
<p class="Shlok para-style-override-7">“கொல்லலை தருக” எனக் கூறுவீர்’ என்றான். (28)</p>
<p class="Shlok">அவ் உரை, தூதரும், ஆணையால், வரும்</p>
<p class="Shlok">தெவ் உரை நீக்கினான் அறியச் செப்பினார்;</p>
<p class="Shlok">இவ் உரை நிகழ்வுழி, இருந்த சீதையாம்</p>
<p class="Shlok para-style-override-7">வெவ் உரை நீங்கினாள் நிலை விளம்புவாம்: (29)</p>
<p class="Sub-Title">அனுமன் நிலை அறிந்து சீதை வருந்துதல்</p>
<p class="Shlok">‘இறுத்தனன் கடி பொழில், எண்ணிலோர் பட</p>
<p class="Shlok">ஒறுத்தனன்’ என்று கொண்டு உவக்கின்றாள், உயிர்</p>
<p class="Shlok">வெறுத்தனள் சோர்வுற, வீரற்கு உற்றதை,</p>
<p class="Shlok para-style-override-7">கறுத்தல் இல் சிந்தையாள் கவன்று கூறினாள். (30)</p>
<p class="Shlok">ஓவியம் புகையுண்டதுபோல், ஒளிர்</p>
<p class="Shlok">பூவின் மெல்லியல் மேனி பொடி உற,</p>
<p class="Shlok">பாவி வேடன் கைப் பார்ப்பு உற, பேதுறும்</p>
<p class="Shlok para-style-override-7">தூவி அன்னம் அன்னாள், இவை சொல்லினாள்; (31)</p>
<p class="Shlok">உற்று உண்டாய விசும்பை உருவினாய்,</p>
<p class="Shlok">முற்றுண்டாய்; கலை யாவையும் முற்றுறக்</p>
<p class="Shlok">கற்றுண்டாய்; ஒரு கள்ள அரக்கனால்</p>
<p class="Shlok para-style-override-7">பற்றுண்டாய்; இதுவோ அறப் பான்மையே? (32)</p>
<p class="Shlok">கடர் கடந்து புகுந்தனை; கண்டகர்</p>
<p class="Shlok">உடர் கடந்தும் நின் ஊழி கடந்திலை;</p>
<p class="Shlok">அடர் கடந்த திரள் புயத்து ஐய! நீ</p>
<p class="Shlok para-style-override-7">இடர்கள் தந்தனை, வந்து இடர் மேலுமே? (33)</p>
<p class="Shlok">ஆழி காட்டி, என் ஆர் உயிர் காட்டினாய்க்கு,</p>
<p class="Shlok">“ஊழி காட்டுவென்” என்று உரைத்தேன்; அது</p>
<p class="Shlok">வாழி காட்டும் என்று உண்டு; உன் வரைப் புயப்</p>
<p class="Shlok para-style-override-7">பாழி காட்டி, அரும் பழி காட்டினாய். (34)</p>
<p class="Shlok">‘கண்டு போயினை, நீள் நெறி காட்டிட,</p>
<p class="Shlok">“மண்டு போரில் அரக்கனை மாய்த்து, எனைக்</p>
<p class="Shlok">கொண்டு மன்னவன் போம்” எனும் கொள்கையைத்</p>
<p class="Shlok para-style-override-7">தண்டினாய்—எனக்கு ஆர் உயிர் தந்த நீ!’ (35)</p>
<p class="Shlok">ஏய பன்னினள் இன்னன; தன் உயிர்</p>
<p class="Shlok">தேய, கன்று பிடியுறத் தீங்கு உறு</p>
<p class="Shlok">தாயைப் போல, தளர்ந்து மயர்ந்தனள்—</p>
<p class="Shlok para-style-override-2">தீயைச் சுட்டது ஓர் கற்பு எனும் தீயினாள். (36)</p>
<p class="Sub-Title">அரண்மனையுள் நுழைந்தான், அனுமன்</p>
<p class="Shlok">பெருந் தகைப் பெரியோனைப் பிணித்த போர்</p>
<p class="Shlok">முருந்தன், மற்றை உலகு ஒரு மூன்றையும்</p>
<p class="Shlok">அருந் தவப் பயனால் அரசு ஆள்கின்றான்</p>
<p class="Shlok para-style-override-7">இருந்த, அப் பெருங் கோயில் சென்று எய்தினான். (37)</p>
<p class="Shlok">தலங்கள் மூன்றிற்கும் பிறிது</p>
<p class="Shlok">ஒரு மதி தழைத்தென்ன,</p>
<p class="Shlok">அலங்கல் வெண்குடைத்</p>
<p class="Shlok">தண் நிழல் அவிர் ஒளி பரப்ப,</p>
<p class="Shlok">வலம் கொள் தோளினான்</p>
<p class="Shlok">மண் நின்று வான் உற எடுத்த,</p>
<p class="Shlok">பொலம் கொள் மா மணி</p>
<p class="Shlok para-style-override-7">வெள்ளியங்குன்று எனப் பொலிய, (38)</p>
<p class="Shlok">புள் உயர்த்தவன் திகிரியும், புரந்தரன் அயிலும்,</p>
<p class="Shlok">தள் இல் முக்கணான் கணிச்சியும், தாக்கிய தழும்பும்,</p>
<p class="Shlok">கள் உயிர்க்கும் மென் குழலியர் முகிழ் விரல் கதிர் வாள்</p>
<p class="Shlok para-style-override-7">வள் உகிர்ப் பெருங் குறிகளும், புயங்களில் வயங்க, (39)</p>
<p class="Shlok">துன்று செம் மயிர்ச் சுடர் நெடுங் கற்றைகள் சுற்றி,</p>
<p class="Shlok">நின்று திக்குற, நிரல்படக் கதிர்க் குழாம் நிமிர,</p>
<p class="Shlok">ஒன்று சீற்றத்தின் உயிர்ப்பு எனும் பெரும் புகை உயிர்ப்ப,</p>
<p class="Shlok para-style-override-7">தென் திசைக்கும் ஓர் வடவனல் திருத்தியது என்ன, (40)</p>
<p class="Shlok">மரகதக் கொழுங் கதிரொடு</p>
<p class="Shlok">மாணிக்க நெடு வாள்</p>
<p class="Shlok">நரக தேயத்துள் நடுக்குறா</p>
<p class="Shlok">இருளையும் நக்க,</p>
<p class="Shlok">சிரம் அனைத்தையும் திசைதொறும்</p>
<p class="Shlok">திசைதொறும் செலுத்தி,</p>
<p class="Shlok">உரகர்கோன் இனிது அரசு</p>
<p class="Shlok para-style-override-7">வீற்றிருந்தனன் ஒப்ப, (41)</p>
<p class="Shlok">குவித்த பல்மணிக் குப்பைகள் கலையொடும் கொழிப்ப,</p>
<p class="Shlok">சவிச் சுடர்க் கலன் அணிந்த பொன் தோளொடு தயங்க,</p>
<p class="Shlok">புவித் தடம் படர் மேருவைப் பொன் முடி என்னக்</p>
<p class="Shlok para-style-override-7">கவித்து, மால் இருங் கருங்கடல் இருந்தது கடுப்ப, (42)</p>
<p class="Shlok">சிந்து ராகத்தின் செறி துகில் கச்சொடு செறிய,</p>
<p class="Shlok">பந்தி வெண் முத்தின் அணிகலன் முழு நிலாப் பரப்ப,</p>
<p class="Shlok">இந்து வெண்குடை நீழலில், தாரகைஇனம் பூண்டு,</p>
<p class="Shlok para-style-override-7">அந்தி வான் உடுத்து, அல்லு வீற்றிருந்ததாம் என்ன, (43)</p>
<p class="Shlok">வண்மைக்கும், திரு மறைகட்கும், வானினும் பெரிய</p>
<p class="Shlok">திண்மைக்கும், தனி உறையுளாம் முழுமுகம், திசையில்</p>
<p class="Shlok">கண் வைக்கும்தொறும், களிற்றொடு மாதிரம் காக்கும்</p>
<p class="Shlok para-style-override-7">எண்மர்க்கும் மற்றை இருவர்க்கும் பெரும்பயம் இயற்ற. (44)</p>
<p class="Shlok">ஏகநாயகன் தேவியை எதிர்ந்ததன் பின்னை,</p>
<p class="Shlok">நாகர் வாழ் இடம் முதல் என, நான்முகன் வைகும்</p>
<p class="Shlok">மாக மால் விசும்பு ஈறு என, நடுவண வரைப்பில்</p>
<p class="Shlok para-style-override-7">தோகை மாதர்கள், மைந்தரின் தோன்றினர், சுற்ற, (45)</p>
<p class="Shlok">வானரங்களும், வானவர் இருவரும், மனிதர்</p>
<p class="Shlok">ஆன புன் தொழிலோர் என இகழ்கின்ற அவரும்,</p>
<p class="Shlok">ஏனை நின்றவர் இருடியர் சிலர், ஒழிந்து யாரும்,</p>
<p class="Shlok para-style-override-7">தூ நவின்ற வேல் அரக்கர்தம் குழுவொடு சுற்ற, (46)</p>
<p class="Shlok">நரம்பு கண்ணகத்துள் உறை</p>
<p class="Shlok">நறை, நிறை பாண்டில்</p>
<p class="Shlok">நிரம்பு சில்லரிப் பாணியும்,</p>
<p class="Shlok">குறடும், நின்று இசைப்ப,</p>
<p class="Shlok">அரம்பை மங்கையர் அமிழ்து</p>
<p class="Shlok">உகுத்தாலன்ன பாடல்</p>
<p class="Shlok">வரம்பு இல் இன்னிசை, செவிதொறும்</p>
<p class="Shlok para-style-override-7">செவிதொறும் வழங்க. (47)</p>
<p class="Shlok">கூடு பாணியின் இசையொடும், முழவொடும் கூட</p>
<p class="Shlok">தோடு சீறுஅடி விழி மனம் கையொடு தொடரும்</p>
<p class="Shlok">ஆடல் நோக்குறின், அருந்தவ முனிவர்க்கும் அமைந்த</p>
<p class="Shlok para-style-override-7">வீடு மீட்குறும் மேனகைமேல், நகை விளங்க. (48)</p>
<p class="Shlok">ஊடினார் முகத்து உறு நறை ஒரு முகம் உண்ண,</p>
<p class="Shlok">கூடினார் முகக் களி நறை ஒரு முகம் குடிப்ப,</p>
<p class="Shlok">பாடினார் முகத்து ஆர் அமுது ஒரு முகம் பருக,</p>
<p class="Shlok para-style-override-7">ஆடினார் முகத்து அணி அமுது ஒரு முகம் அருந்த, (49)</p>
<p class="Shlok">தேவரொடு இருந்து அரசியல் ஒரு முகம் செலுத்த,</p>
<p class="Shlok">மூவரொடு மா மந்திரம் ஒரு முகம் முயல,</p>
<p class="Shlok">பாவகாரிதன் பாவகம் ஒரு முகம் பயில,</p>
<p class="Shlok para-style-override-7">பூவை சானகி உருவெளி ஒரு முகம் பொருந்த, (50)</p>
<p class="Shlok">‘காந்தள் மெல் விரல் சனகிதன் கற்பு எனும் கடலை</p>
<p class="Shlok">நீந்தி ஏறுவது எங்ஙன்?’ என்று ஒரு முகம் நினைய,</p>
<p class="Shlok">சாந்து அளாவிய கொங்கை நன் மகளிர் தற்சூழ்ந்தார்</p>
<p class="Shlok para-style-override-7">ஏந்தும் ஆடியின் ஒரு முகம் எழிலினை நோக்க, (51)</p>
<p class="Shlok">பொதும்பர் வைகு தேன் புக்கு</p>
<p class="Shlok">அருந்துதற்கு அகம் புலரும்</p>
<p class="Shlok">மதம் பெய் வண்டு எனச் சனகிமேல்</p>
<p class="Shlok">மனம்செல, செல, மறுகி</p>
<p class="Shlok">வெதும்புவார், அகம் வெந்து</p>
<p class="Shlok">அழிவார், நகில் விழி நீர்</p>
<p class="Shlok">ததும்புவார், விழித் தாரை வேல்,</p>
<p class="Shlok para-style-override-7">தோள்தொறும் தாக்க. (52)</p>
<p class="Shlok">மாறு அளாவிய, மகரந்த நறவு உண்டு மகளிர்</p>
<p class="Shlok">வீறு அளாவிய முகிழ் முலை மெழுகிய சாந்தின்</p>
<p class="Shlok">சேறு அளாவிய சிறு நறுஞ் சீகரத் தென்றல்,</p>
<p class="Shlok para-style-override-7">ஊறு அளாவிய கடு என, உடலிடை நுழைய, (53)</p>
<p class="Shlok">திங்கள் வாள் நுதல் மடந்தையர் சேயரி கிடந்த</p>
<p class="Shlok">அம் கயத் தடந் தாமரைக்கு அலரியோன் ஆகி,</p>
<p class="Shlok">வெங் கண் வானவர் தானவர் என்று இவர் விரியாப்</p>
<p class="Shlok para-style-override-2">பொங்கு கைகள் ஆம் தாமரைக்கு இந்துவே போன்று, (54)</p>
<p class="Sub-Title">இராவணனைக் கண்டான், அனுமன்</p>
<p class="Shlok">இருந்த எண் திசைக் கிழவனை,</p>
<p class="Shlok">மாருதி எதிர்ந்தான்;</p>
<p class="Shlok">கருந் திண் நாகத்தை நோக்கிய</p>
<p class="Shlok">கலுழனின் கனன்றான்;</p>
<p class="Shlok">‘திருந்து தோளிடை வீக்கிய</p>
<p class="Shlok">பாசத்தைச் சிந்தி,</p>
<p class="Shlok">உருந்து நஞ்சு போல்பவன்வயின்</p>
<p class="Shlok para-style-override-7">பாய்வென்’ என்று உடன்றான். (55)</p>
<p class="Shlok">‘உறங்குகின்றபோது உயிருண்டல்</p>
<p class="Shlok">குற்றம்’ என்று ஒழிந்தேன்;</p>
<p class="Shlok">‘பிறங்கு பொன் மணி ஆசனத்து</p>
<p class="Shlok">இருக்கவும் பெற்றேன்;</p>
<p class="Shlok">திறங்கள் என் பல சிந்திப்பது?</p>
<p class="Shlok">இவன் தலை சிதறி,</p>
<p class="Shlok">அறம் கொள் கொம்பினை மீட்டு, உடன்</p>
<p class="Shlok para-style-override-7">அகல்வென்’ என்று அமைந்தான். (56)</p>
<p class="Shlok">‘தேவர், தானவர், முதலினர், சேவகன் தேவி</p>
<p class="Shlok">காவல் கண்டு இவண் இருந்தவர், கண்புலன் கதுவ,</p>
<p class="Shlok">பாவகாரிதன் முடித் தலை பறித்திலென்என்றால்,</p>
<p class="Shlok para-style-override-7">ஏவது யான் இனிமேல் செயும் ஆள்வினை?’ என்றான். (57)</p>
<p class="Shlok">“மாடு இருந்த மற்று இவன் புணர் மங்கையர் மயங்கி</p>
<p class="Shlok">ஊடு இரிந்திட, முடித் தலை திசைதொறும் உருட்டி,</p>
<p class="Shlok">ஆடல்கொண்டு நின்று ஆர்க்கின்றது; அது கொடிது அம்மா!</p>
<p class="Shlok para-style-override-7">தேடி வந்தது, ஓர் குரங்கு” எனும் வாசகம் சிறிதோ? (58)</p>
<p class="Shlok">‘நீண்ட வாள் எயிற்று</p>
<p class="Shlok">அரக்கனைக் கண்களின் நேரே</p>
<p class="Shlok">காண்டல் வேண்டி, இவ் உயிர்</p>
<p class="Shlok">சுமந்து, எதிர் சில கழறி,</p>
<p class="Shlok">மீண்ட போது உண்டு வசைப்பொருள்;</p>
<p class="Shlok">வென்றிலேன் எனினும்,</p>
<p class="Shlok">மாண்ட போதினும், புகழ் அன்றி</p>
<p class="Shlok para-style-override-7">மற்றும் ஒன்று உண்டோ?’ (59)</p>
<p class="Shlok">என்று, தோளிடை இறுக்கிய பாசம் இற்று ஏக,</p>
<p class="Shlok">குன்றின்மேல் எழு கோள் அரிஏறு என, குதியின்</p>
<p class="Shlok">சென்று கூடுவல் என்பது சிந்தனை செய்யா—</p>
<p class="Shlok para-style-override-7">நின்று, ‘காரியம் அன்று’ என, நீதியின் நினைந்தான். (60)</p>
<p class="Shlok">கொல்லலாம் வலத்தனும் அல்லன்; கொற்றமும்</p>
<p class="Shlok">வெல்லலாம் தரத்தனும் அல்லன்; மேலை நாள்</p>
<p class="Shlok">அல் எலாம் திரண்டன நிறத்தன் ஆற்றலை</p>
<p class="Shlok para-style-override-7">வெல்லலாம் இராமனால்; பிறரும் வெல்வரோ? (61)</p>
<p class="Shlok">என்னையும் வெலற்கு அரிது இவனுக்கு; ஈண்டு இவன்—</p>
<p class="Shlok">தன்னையும் வெலற்கு அரிது எனக்கு; தாக்கினால்,</p>
<p class="Shlok">அன்னவே காலங்கள் கழியும்; ஆதலான்,</p>
<p class="Shlok para-style-override-7">துன்ன அருஞ் செருத் தொழில் தொடங்கல் தூயதோ? (62)</p>
<p class="Shlok">“ஏழ் உயர் உலகங்கள் யாவும் இன்புற,</p>
<p class="Shlok">பாழி வன் புயங்களோடு அரக்கன் பல் தலை,</p>
<p class="Shlok">பூழியில் புரட்டல் என் பூணிப்பு ஆம்” என,</p>
<p class="Shlok para-style-override-7">ஊழியான் விளம்பிய உரையும் ஒன்று உண்டால். (63)</p>
<p class="Shlok">“இங்கு ஒரு திங்களே இருப்பல் யான்” என,</p>
<p class="Shlok">அம் கண் நாயகன்தனது ஆணை கூறிய</p>
<p class="Shlok">மங்கையும் இன் உயிர் துறத்தல் வாய்மையால்—</p>
<p class="Shlok para-style-override-7">பொங்கு வெஞ் செருவிடைப் பொழுது போக்கினால். (64)</p>
<p class="Shlok">‘ஆதலான், அமர்த்தொழில் அழகிற்று அன்று; அருந்</p>
<p class="Shlok">தூதன் ஆம் தன்மையே தூய்து’ என்று, உன்னினான்;</p>
<p class="Shlok">வேத நாயகன் தனித் துணைவன், வென்றி சால்</p>
<p class="Shlok para-style-override-2">ஏதில் வாள் அரக்கனது இருக்கை எய்தினான். (65)</p>
<p class="Sub-Title">மாருதி பற்றி இந்திரசித்து அறிமுகம்</p>
<p class="Shlok">தீட்டிய வாள் எனத் தெறு கண் தேவியர்</p>
<p class="Shlok">ஈட்டிய குழுவிடை இருந்த வேந்தற்குக்</p>
<p class="Shlok">காட்டினன், அனுமனை—கடலின் ஆர் அமுது</p>
<p class="Shlok para-style-override-7">ஊட்டிய உம்பரை உலைய ஓட்டினான். (66)</p>
<p class="Shlok">புவனம் எத்தனை அவை அனைத்தும் போர் கடந்—</p>
<p class="Shlok">தவனை உற்று, ‘அரி உருவான ஆண்தகை,</p>
<p class="Shlok">சிவன் எனச் செங்கணான் எனச் செய் சேவகன்,</p>
<p class="Shlok para-style-override-2">இவன்’ எனக் கூறி, நின்று, இரு கை கூப்பினான். (67)</p>
<p class="Sub-Title">இராவணன் சினந்து கூறுதல்</p>
<p class="Shlok">நோக்கிய கண்களால் நொறில் கனல்—பொறி</p>
<p class="Shlok">தூக்கிய அனுமன் மெய்ம் மயிர் சுறுக்கொள,</p>
<p class="Shlok">தாக்கிய உயிர்ப்பொடும் தவழ்ந்த வெம் புகை</p>
<p class="Shlok para-style-override-7">வீக்கினன், அவ்வுடல் விசித்த பாம்பினே. (68)</p>
<p class="Shlok">அன்ன ஓர் வெகுளியன், அமரர் ஆதியர்</p>
<p class="Shlok">துன்னிய துன்னலர் துணுக்கம் சுற்றுற,</p>
<p class="Shlok">‘என் இவண் வரவு? நீ யாரை?’ என்று, அவன்</p>
<p class="Shlok para-style-override-7">தன்மையை வினாயினான்—கூற்றின் தன்மையான். (69)</p>
<p class="Shlok">நேமியோ? குலிசியோ? நெடுங் கணிச்சியோ?</p>
<p class="Shlok">தாமரைக் கிழவனோ? தறுகன் பல் தலைப்</p>
<p class="Shlok">பூமி தாங்கு ஒருவனோ?—பொருது முற்றுவான்,</p>
<p class="Shlok para-style-override-7">நாமமும் உருவமும் கரந்து நண்ணினாய்! (70)</p>
<p class="Shlok">நின்று இசைத்து உயிர் கவர் நீலக் காலனோ?</p>
<p class="Shlok">குன்று இசைத்து அயில் உற எறிந்த கொற்றனோ?</p>
<p class="Shlok">தென் திசைக் கிழவனோ? திசை நின்று ஆட்சியர்</p>
<p class="Shlok para-style-override-7">என்று இசைக்கின்றவர் யாருள், யாவன் நீ? (71)</p>
<p class="Shlok">அந்தணர் வேள்வியின் ஆக்கி, ஆணையின்</p>
<p class="Shlok">வந்துற விடுத்தது ஓர் வய வெம் பூதமோ?</p>
<p class="Shlok">முந்து ஒரு மலருளோன், “இலங்கு முற்றுறச்</p>
<p class="Shlok para-style-override-7">சிந்து” எனத் திருத்திய, தெறு கண் தெய்வமோ? (72)</p>
<p class="Shlok">‘யாரை நீ? என்னை, இங்கு எய்து காரணம்?</p>
<p class="Shlok">ஆர் உனை விடுத்தவர்? அறிய, ஆணையால்</p>
<p class="Shlok">சோர்விலை சொல்லுதி’ என்னச் சொல்லினான்—</p>
<p class="Shlok para-style-override-2">வேரொடும் அமரர்தம் புகழ் விழுங்கினான். (73)</p>
<p class="Sub-Title">அனுமன் பதில் சொல்லுதல்</p>
<p class="Shlok">சொல்லிய அனைவரும் அல்லென்; சொன்ன அப்</p>
<p class="Shlok">புல்லிய வலியினோர் ஏவல் பூண்டிலேன்;</p>
<p class="Shlok">அல்லி அம் கமலமே அனைய செங் கண் ஓர்</p>
<p class="Shlok para-style-override-7">வில்லிதன் தூதன் யான்; இலங்கை மேயினேன். (74)</p>
<p class="Shlok">அனையவன் யார்? என, அறிதியாதியேல்,</p>
<p class="Shlok">முனைவரும், அமரரும், மூவர் தேவரும்,</p>
<p class="Shlok">எனையவர் எனையவர் யாவர், யாவையும்,</p>
<p class="Shlok para-style-override-7">நினைவு அரும் இரு வினை முடிக்க, நின்றுளோன்; (75)</p>
<p class="Shlok">ஈட்டிய வலியும், மேல்நாள் இயற்றிய தவமும், யாணர்க்</p>
<p class="Shlok">கூட்டிய படையும், தேவர் கொடுத்த நல்வரமும், கொட்பும்,</p>
<p class="Shlok">தீட்டிய பிறவும், எய்தித் திருத்திய வாழ்வும் எல்லாம்,</p>
<p class="Shlok para-style-override-7">நீட்டிய பகழி ஒன்றால், முதலொடு நீக்க நின்றான்; (76)</p>
<p class="Shlok">தேவரும் பிறரும் அல்லன்;</p>
<p class="Shlok">திசைக் களிறு அல்லன்; திக்கின்</p>
<p class="Shlok">காவலர் அல்லன்; ஈசன்</p>
<p class="Shlok">கைலைஅம்கிரியும் அல்லன்;</p>
<p class="Shlok">மூவரும் அல்லன்; மற்றை</p>
<p class="Shlok">முனிவரும் அல்லன்; எல்லைப்</p>
<p class="Shlok">பூவலயத்தை ஆண்ட புரவலன்</p>
<p class="Shlok para-style-override-7">புதல்வன் போலாம்; (77)</p>
<p class="Shlok">போதமும், பொருந்து கேள்விப்</p>
<p class="Shlok">புரை அறு பயனும், பொய் தீர்</p>
<p class="Shlok">மா தவம் சார்ந்த தீரா</p>
<p class="Shlok">வரங்களும், மற்றும், முற்றும்,</p>
<p class="Shlok">யாது அவன் நினைந்தான்,</p>
<p class="Shlok">அன்ன பயத்தன; ஏது வேண்டின்,</p>
<p class="Shlok">வேதமும் அறனும் சொல்லும்;</p>
<p class="Shlok para-style-override-7">மெய் அறமூர்த்தி, வில்லோன்; (78)</p>
<p class="Shlok">காரணம் கேட்டிஆயின், கடை</p>
<p class="Shlok">இலா மறையின்கண்ணும்,</p>
<p class="Shlok">ஆரணம் காட்டமாட்டா அறிவினுக்கு</p>
<p class="Shlok">அறிவும், அன்னோன்;</p>
<p class="Shlok">போர் அணங்கு இடங்கர் கவ்வ,</p>
<p class="Shlok">பொது நின்று, ‘முதலே’ என்ற</p>
<p class="Shlok">வாரணம் காக்க வந்தான்;</p>
<p class="Shlok para-style-override-7">அமரரைக் காக்க வந்தான்; (79)</p>
<p class="Shlok">மூலமும் நடுவும் ஈறும்</p>
<p class="Shlok">இல்லது ஓர் மும்மைத்து ஆய</p>
<p class="Shlok">காலமும், கணக்கும், நீத்த</p>
<p class="Shlok">காரணன்—கை வில் ஏந்தி,</p>
<p class="Shlok">சூலமும் திகிரி சங்கும்</p>
<p class="Shlok">கரகமும் துறந்து, தொல்லை</p>
<p class="Shlok">ஆலமும் மலரும் வெள்ளிப் பொருப்பும்</p>
<p class="Shlok para-style-override-7">விட்டு,— அயோத்தி வந்தான். (80)</p>
<p class="Shlok">அறம் தலைநிறுத்தி, வேதம்</p>
<p class="Shlok">அருள் சுரந்து அறைந்த நீதித்</p>
<p class="Shlok">திறம் தெரிந்து, உலகம் பூணச்</p>
<p class="Shlok">செந் நெறி செலுத்தி, தீயோர்</p>
<p class="Shlok">இறந்து உக நூறி, தக்கோர்</p>
<p class="Shlok">இடர் துடைத்து, ஏக, ஈண்டுப்</p>
<p class="Shlok">பிறந்தனன்—தன் பொன்—பாதம்</p>
<p class="Shlok para-style-override-7">ஏத்துவார் பிறப்பு அறுப்பான். (81)</p>
<p class="Shlok">‘அன்னவற்கு அடிமை செய்வேன்;</p>
<p class="Shlok">நாமமும் அனுமன் என்பேன்;</p>
<p class="Shlok">நன்னுதல்தன்னைத் தேடி</p>
<p class="Shlok">நாற் பெருந் திசையும் போந்த</p>
<p class="Shlok">மன்னரில், தென்பால் வந்த</p>
<p class="Shlok">தானைக்கு மன்னன், வாலி—</p>
<p class="Shlok">தன் மகன், அவன்தன் தூதன்</p>
<p class="Shlok para-style-override-7">வந்தனென், தனியேன்’ என்றான். (82)</p>
<p class="Sub-Title">‘வாலி நலன் தானே!’ — இராவணன் உசாவுதல்</p>
<p class="Shlok">என்றலும், இலங்கை வேந்தன்,</p>
<p class="Shlok">எயிற்றினம் எழிலி நாப்பண்</p>
<p class="Shlok">மின் திரிந்தென்ன நக்கு,</p>
<p class="Shlok">‘வாலி சேய் விடுத்த தூத!</p>
<p class="Shlok">வன் திறல் ஆய வாலி</p>
<p class="Shlok">வலியன்கொல்? அரசின் வாழ்க்கை</p>
<p class="Shlok">நன்றுகொல்?’ என்னலோடும்,</p>
<p class="Shlok para-style-override-7">நாயகன் தூதன் நக்கான். (83)</p>
<p class="Shlok">‘அஞ்சலை, அரக்க! பார் விட்டு</p>
<p class="Shlok">அந்தரம் அடைந்தான் அன்றே,</p>
<p class="Shlok">வெஞ் சின வாலி; மீளான்;</p>
<p class="Shlok">வாலும் போய் விளிந்தது அன்றே;</p>
<p class="Shlok">அஞ்சன மேனியான்தன் அடு</p>
<p class="Shlok">கணை ஒன்றால் மாழ்கித்</p>
<p class="Shlok">துஞ்சினன்; எங்கள் வேந்தன்,</p>
<p class="Shlok para-style-override-2">சூரியன் தோன்றல்’ என்றான். (84)</p>
<p class="Sub-Title">இராவணன்—அனுமன் பேச்சு தொடர்தல்</p>
<p class="Shlok">‘என்னுடை ஈட்டினால், அவ் வாலியை</p>
<p class="Shlok">எறுழ் வாய் அம்பால்</p>
<p class="Shlok">இன் உயிர் உண்டது? இப்போது</p>
<p class="Shlok">யாண்டையான் இராமன் என்பான்?</p>
<p class="Shlok">அன்னவன் தேவிதன்னை</p>
<p class="Shlok">அங்கதன் நாடலுற்ற</p>
<p class="Shlok">தன்மையை உரைசெய்க’ என்ன,</p>
<p class="Shlok para-style-override-7">சமீரணன் தனயன் சொல்வான்: (85)</p>
<p class="Shlok">தேவியை நாடி வந்த செங்கணாற்கு,</p>
<p class="Shlok">எங்கள் கோமான்,</p>
<p class="Shlok">ஆவி ஒன்று ஆக நட்டான்;</p>
<p class="Shlok">“அருந் துயர் துடைத்தி” என்ன,</p>
<p class="Shlok">ஓவியர்க்கு எழுத ஒண்ணா</p>
<p class="Shlok">உருவத்தன், உருமையோடும்</p>
<p class="Shlok">கோ இயல் செல்வம் முன்னே கொடுத்து,</p>
<p class="Shlok para-style-override-7">வாலியையும் கொன்றான். (86)</p>
<p class="Shlok">‘ஆயவன் தன்னொடு, ஆண்டு,</p>
<p class="Shlok">திங்கள் ஓர் நான்கும் வைகி,</p>
<p class="Shlok">மேய வெஞ் சேனை சூழ</p>
<p class="Shlok">வீற்று இனிது இருந்த வீரன்,</p>
<p class="Shlok">“போயினிர் நாடும்” என்ன,</p>
<p class="Shlok">போந்தனம், புகுந்தது ஈது’ என்று,</p>
<p class="Shlok">ஏயவன் தூதன் சொன்னான்,</p>
<p class="Shlok para-style-override-7">இராவணன் இதனைச் சொல்வான்: (87)</p>
<p class="Sub-Title">‘இராமனுக்கு அடிமை ஆனானோ?’ என்று சுக்ரீவனை இகழ்தல்</p>
<p class="Shlok">உம் குலத் தலைவன், தன்னோடு</p>
<p class="Shlok">ஒப்பு இலா உயர்ச்சியோனை</p>
<p class="Shlok">வெங் கொலை அம்பின் கொன்றார்க்கு</p>
<p class="Shlok">ஆள்—தொழில் மேற்கொண்டீரேல்,</p>
<p class="Shlok">எங்கு உலப்புறும் நும் சீர்த்தி?</p>
<p class="Shlok">நும்மொடும் இயைந்தது என்றால்,</p>
<p class="Shlok">மங்குலின் பொலிந்த ஞாலம்</p>
<p class="Shlok para-style-override-7">மாதுமை உடைத்து மாதோ! (88)</p>
<p class="Shlok">‘தம்முனைக் கொல்வித்து, அன்னாற்</p>
<p class="Shlok">கொன்றவற்கு அன்பு சான்ற</p>
<p class="Shlok">உம் இனத் தலைவன் ஏவ,</p>
<p class="Shlok">யாது எமக்கு உரைக்கலுற்றது?</p>
<p class="Shlok">உம் முனைத் தூது வந்தாய்!</p>
<p class="Shlok">இகல் புரி தன்மை என்னை?</p>
<p class="Shlok">நும்மினைக் கொல்லாம்; நெஞ்சம்</p>
<p class="Shlok para-style-override-2">அஞ்சலை; நுவல்தி’ என்றான். (89)</p>
<p class="Sub-Title">அனுமன் விடையிறுத்தல்</p>
<p class="Shlok">துணர்த்த தாரவன் சொல்லிய சொற்களைப்</p>
<p class="Shlok">புணர்த்து நோக்கி, ‘பொது நின்ற நீதியை</p>
<p class="Shlok">உணர்த்தினால், அது உறும்’ என, உன்ன அருங்</p>
<p class="Shlok para-style-override-7">குணத்தினானும், இனையன கூறினான்: (90)</p>
<p class="Shlok">தூது வந்தது, சூரியன் கான்முளை</p>
<p class="Shlok">ஏது ஒன்றிய நீதி இயைந்தன;</p>
<p class="Shlok">சாது என்று உணர்கிற்றியேல், தக்கன,</p>
<p class="Shlok para-style-override-7">கோது இறந்தன, நின் வயின் கூறுவாம். (91)</p>
<p class="Shlok">வறிது வீழ்த்தனை வாழ்க்கையை; மன் அறம்</p>
<p class="Shlok">சிறிதும் நோக்கலை; தீமை திருத்தினாய்;</p>
<p class="Shlok">இறுதி உற்றுளது; ஆயினும், இன்னும் ஓர்</p>
<p class="Shlok para-style-override-7">உறுதி கேட்டி; உயிர் நெடிது ஓம்புவாய்! (92)</p>
<p class="Shlok">போய் இற்றீர், நும் புலன் வென்று போற்றிய</p>
<p class="Shlok">வாயில் தீர்வு அரிதாகிய மா தவம்—</p>
<p class="Shlok">காயின் தீர்வு அருங் கேடு அருங் கற்பினாள்,</p>
<p class="Shlok para-style-override-7">தீயின் தூயவளைத் துயர் செய்ததால். (93)</p>
<p class="Shlok">இன்று வீந்தது; நாளை, சிறிது இறை</p>
<p class="Shlok">நின்று வீந்தது; அலால், நிறை நிற்குமோ?</p>
<p class="Shlok">ஒன்று வீந்தது, நல் உணர் உம்பரை</p>
<p class="Shlok para-style-override-7">வென்று வீங்கிய வீக்கம், மிகுத்ததால். (94)</p>
<p class="Shlok">“தீமை நன்மையைத் தீர்த்தல் ஒல்லாது” எனும்</p>
<p class="Shlok">வாய்மை நீக்கினை; மா தவத்தால் வந்த</p>
<p class="Shlok">தூய்மை, தூயவள்தன்வயின் தோன்றிய</p>
<p class="Shlok para-style-override-7">நோய்மையால் துடைக்கின்றனை; நோக்கலாய்! (95)</p>
<p class="Shlok">திறம் திறம்பிய காமச் செருக்கினால்</p>
<p class="Shlok">மறந்து, தம்தம் மதியின் மயங்கினார்,</p>
<p class="Shlok">இறந்து இறந்து, இழிந்து ஏறுவதே அலால்,</p>
<p class="Shlok para-style-override-7">அறம் திறம்பினர், ஆர் உளர் ஆயினார்? (96)</p>
<p class="Shlok">நாமத்து ஆழ் கடல் ஞாலத்து அவிந்தவர்,</p>
<p class="Shlok">ஈமத்தால் மறைந்தார், இள மாதர்பால்</p>
<p class="Shlok">காமத்தால் இறந்தார், களி வண்டு உறை</p>
<p class="Shlok para-style-override-7">தாமத் தாரினர், எண்ணினும் சால்வரோ? (97)</p>
<p class="Shlok">பொருளும், காமமும், என்று இவை போக்கி, வேறு</p>
<p class="Shlok">இருள் உண்டாம் என எண்ணலர்; ஈதலும்,</p>
<p class="Shlok">அருளும், காதலின் தீர்தலும், அல்லது, ஓர்</p>
<p class="Shlok para-style-override-7">தெருள் உண்டாம் என எண்ணலர்—சீரியோர். (98)</p>
<p class="Shlok">இச்சைத் தன்மையினில் பிறர் இல்லினை</p>
<p class="Shlok">நச்சி, நாளும் நகை உற, நாண் இலன்,</p>
<p class="Shlok">பச்சை மேனி புலர்ந்து, பழி படூஉம்</p>
<p class="Shlok para-style-override-7">கொச்சை ஆண்மையும், சீர்மையில் கூடுமோ? (99)</p>
<p class="Shlok">ஓதநீர் உலகு ஆண்டவர், உன் துணைப்</p>
<p class="Shlok">போத நீதியர், ஆர் உளர் போயினார்?</p>
<p class="Shlok">வேத நீதி விதி வழி மேல்வரும்</p>
<p class="Shlok para-style-override-7">காதல் நீ, அறத்து எல்லை கடத்தியோ? (100)</p>
<p class="Shlok">வெறுப்பு உண்டாய ஒருத்தியை வேண்டினால்,</p>
<p class="Shlok">மறுப்பு உண்டாயபின், வாழ்கின்ற வாழ்வினின்,</p>
<p class="Shlok">உறுப்பு உண்டாய் நடு ஓங்கிய நாசியை</p>
<p class="Shlok para-style-override-7">அறுப்புண்டால், அது அழகு எனல் ஆகுமே. (101)</p>
<p class="Shlok">பாரை ஞூறுவ பற் பல பொற் புயம்,</p>
<p class="Shlok">ஈர்—ஐஞ்ஞூறு தலை உள; என்னினும்,—</p>
<p class="Shlok">ஊரை ஞூறும் கடுங் கனல் உட்பொதி</p>
<p class="Shlok para-style-override-7">சீரை ஞூறு, அவை—சேமம் செலுத்துமோ? (102)</p>
<p class="Shlok">புரம் பிழைப்பு அருந் தீப் புகப் பொங்கியோன்,</p>
<p class="Shlok">நரம்பு இழைத்தன பாடலின் நல்கிய</p>
<p class="Shlok">வரம் பிழைக்கும்; மறை பிழையாதவன்</p>
<p class="Shlok para-style-override-7">சரம் பிழைக்கும் என்று எண்ணுதல் சாலுமோ? (103)</p>
<p class="Shlok">ஈறு இல் நாண் உக, எஞ்சல் இல் நல் திரு</p>
<p class="Shlok">நூறி, நொய்தினை ஆகி, நுழைதியோ?—</p>
<p class="Shlok">வேறும், இன்னும் நகை ஆம் வினைத் தொழில்</p>
<p class="Shlok para-style-override-7">தேறினார் பலர் காமிக்கும் செவ்வியோய்! (104)</p>
<p class="Shlok">பிறந்துளார், பிறவாத பெரும் பதம்</p>
<p class="Shlok">சிறந்துளார், மற்றும் தேவர்க்கும் தேவர் ஆய்</p>
<p class="Shlok">இறந்துளார், பிறர் யாரும், இராமனை</p>
<p class="Shlok para-style-override-7">மறந்துளார் உளர் ஆகிலர்; வாய்மையால். (105)</p>
<p class="Shlok">“ஆதலால், தன் அரும் பெறல் செல்வமும்,</p>
<p class="Shlok">ஓது பல் கிளையும், உயிரும் பெற,</p>
<p class="Shlok">சீதையைத் தருக” என்று எனச் செப்பினான்,</p>
<p class="Shlok para-style-override-2">சோதியான் மகன், நிற்கு எனச் சொல்லினான். (106)</p>
<p class="Sub-Title">‘தூதுவன், அரக்கரைக் கொல்லலாமோ?’ எனல்</p>
<p class="Shlok">என்றலும், ‘இவை சொல்லியது, எற்கு, ஒரு</p>
<p class="Shlok">குன்றின் வாழும் குரங்குகொலாம்! இது</p>
<p class="Shlok">நன்று! நன்று!’ என மா நகை செய்தனன்—</p>
<p class="Shlok para-style-override-7">வென்றி என்று ஒன்றுதான் அன்றி வேறு இலான். (107)</p>
<p class="Shlok">‘குரக்கு வார்த்தையும், மானிடர் கொற்றமும்,</p>
<p class="Shlok">இருக்க; நிற்க; நீ, என்கொல், அடா! இரும்</p>
<p class="Shlok">புரத்தினுள் தரும் தூது புகுந்தபின்</p>
<p class="Shlok para-style-override-2">அரக்கரைக் கொன்றது? அஃது உரையாய்!’ என்றான். (108)</p>
<p class="Sub-Title">‘உன்னைப் பார்க்கவே அவ்வாறு செய்தேன்’</p>
<p class="Shlok">‘காட்டுவார் இன்மையால், கடி காவினை</p>
<p class="Shlok">வாட்டினேன்; என்னைக் கொல்ல வந்தார்களை</p>
<p class="Shlok">வீட்டினேன்; பின்னும் மென்மையினால் உன்தன்—</p>
<p class="Shlok para-style-override-2">மாட்டு வந்தது, காணும் மதியினால். (109)</p>
<p class="Sub-Title">அனுமனிடம் வீடணன் பரிவு காட்டுதல்</p>
<p class="Shlok">என்னும் மாத்திரத்து, ஈண்டு எரி நீண்டு உக,</p>
<p class="Shlok">மின்னும் வாள் எயிற்றன், சினம் வீங்கினான்;</p>
<p class="Shlok">‘கொல்மின்’ என்றனன்; கொல்லியர் சேர்தலும்,</p>
<p class="Shlok para-style-override-7">‘நில்மின்’ என்றனன், வீடணன் நீதியான். (110)</p>
<p class="Shlok">ஆண்டு, எழுந்து நின்று, அண்ணல் அரக்கனை,</p>
<p class="Shlok">நீண்ட கையன் வணங்கினன்; ‘நீதியாய்</p>
<p class="Shlok">மூண்ட கோபம் முறையது அன்றாம்’ என,</p>
<p class="Shlok para-style-override-7">வேண்டும் மெய்உரை பைய விளம்பினான். (111)</p>
<p class="Shlok">அந்தணன், உலகம் மூன்றும்</p>
<p class="Shlok">ஆதியின் அறத்தின் ஆற்றல்</p>
<p class="Shlok">தந்தவன், அன்புக்கு ஆன்ற தவ</p>
<p class="Shlok">செறி உணர்ந்து, தக்கோய்!</p>
<p class="Shlok">இந்திரன் கருமம் ஆற்றும்</p>
<p class="Shlok">இறைவன் நீ; “இயம்பு தூது</p>
<p class="Shlok">வந்தனென்” என்ற பின்னும்,</p>
<p class="Shlok para-style-override-7">கோறியோ, மறைகள் வல்லோய்? (112)</p>
<p class="Shlok">பூதலப் பரப்பின், அண்டப்</p>
<p class="Shlok">பொகுட்டினுள், புறத்துள், பொய் தீர்</p>
<p class="Shlok">வேதம் உற்று இயங்கு வைப்பின்,</p>
<p class="Shlok">வேறு வேறு இடத்து வேந்தர்,</p>
<p class="Shlok">மாதரைக் கொலை செய்தார்கள்</p>
<p class="Shlok">உளர் என வரினும், வந்த</p>
<p class="Shlok">தூதரைக் கொன்றுளார்கள்</p>
<p class="Shlok para-style-override-7">யாவரே, தொல்லை நல்லோர்? (113)</p>
<p class="Shlok">பகைப் புலன் நணுகி, உய்த்தார்</p>
<p class="Shlok">பகர்ந்தது பகர்ந்து, பற்றார்</p>
<p class="Shlok">மிகைப் புலன் அடக்கி, மெய்ம்மை</p>
<p class="Shlok">விளம்புதல் விரதம் பூண்ட</p>
<p class="Shlok">தகைப் புலக் கருமத்தோரைக்</p>
<p class="Shlok">கோறலின், தக்கார் யார்க்கும்</p>
<p class="Shlok">நகைப் புலன் பிறிது உண்டாமே?</p>
<p class="Shlok para-style-override-7">நம் குலம் நவை உண்டாமே! (114)</p>
<p class="Shlok">முத் தலை எஃகன், மற்றை</p>
<p class="Shlok">முராந்தகன், முனிவன், முன்னா</p>
<p class="Shlok">அத் தலை நம்மை நோனா</p>
<p class="Shlok">அமரர்க்கும், நகையிற்றாமால்;</p>
<p class="Shlok">எத் தலை உலகும் காக்கும்</p>
<p class="Shlok">வேந்த! நீ, வேற்றோர் ஏவ,</p>
<p class="Shlok">இத் தலை எய்தினானைக்</p>
<p class="Shlok para-style-override-7">கொல்லுதல் இழுக்கம்; இன்னும், (115)</p>
<p class="Shlok">‘இளையவள் தன்னைக் கொல்லாது,</p>
<p class="Shlok">இரு செவி மூக்கொடு ஈர்ந்து,</p>
<p class="Shlok">“விளைவு உரை” என்று விட்டார்,</p>
<p class="Shlok">வீரர் ஆய்; மெய்ம்மை ஓர்வார்;</p>
<p class="Shlok">களைதியேல் ஆவி, நம்பால்</p>
<p class="Shlok">இவன் வந்து கண்ணின் கண்ட</p>
<p class="Shlok">அளவு உரையாமல் செய்தி ஆதி’</p>
<p class="Shlok para-style-override-2">என்று, அமையச் சொன்னான். (116)</p>
<p class="Sub-Title">‘அனுமன் வாலில் தீ மூட்டுக’ என்று ஆணையிடுதல்</p>
<p class="Shlok">‘நல்லது உரைத்தாய், நம்பி!</p>
<p class="Shlok">இவன் நவையே செய்தான் ஆனாலும்,</p>
<p class="Shlok">கொல்லல் பழுதே’—‘போய் அவரைக்</p>
<p class="Shlok">கூறிக் கொணர்தி கடிது’ என்னா,</p>
<p class="Shlok">‘தொல்லை வாலை மூலம் அறச்</p>
<p class="Shlok">சுட்டு, நகரைச் சூழ்போக்கி,</p>
<p class="Shlok">எல்லை கடக்க விடுமின்கள்’ என்றான்;</p>
<p class="Shlok para-style-override-2">நின்றார் இரைத்து எழுந்தார். (117)</p>
<p class="Sub-Title">பிரும்மாஸ்திரம் விலகியது</p>
<p class="Shlok">‘ஆய காலத்து, அயன் படையோடு</p>
<p class="Shlok">இருப்ப, ஆகாது அனல் இடுதல்;</p>
<p class="Shlok">தூய பாசம் எனப் பலவும் கொணர்ந்து</p>
<p class="Shlok">பிணிமின் தோள்’ என்னா,</p>
<p class="Shlok">மேய தெய்வப் படைக்கலத்தை</p>
<p class="Shlok">மீட்டான், அமரர் போர் வென்றான்;</p>
<p class="Shlok">‘ஏ’ எனாமுன், இடை புக்கு, தொடை</p>
<p class="Shlok para-style-override-7">வன்கயிற்றால் பிணித்து ஈர்த்தார். (118)</p>
<p class="Shlok">நாட்டின், நகரின், நடு உள்ள</p>
<p class="Shlok">கயிறு நவிலும் தகைமையவே—</p>
<p class="Shlok">வீட்டின் ஊசல், நெடும் பாசம்</p>
<p class="Shlok">அற்ற; தேரும், விசி துறந்த;</p>
<p class="Shlok">மாட்டும் புரவி ஆயம் எலாம்,</p>
<p class="Shlok">மருவி வாங்கும் தொடை அழிந்த;</p>
<p class="Shlok">பூட்டும் வல்லி மூட்டோடும்</p>
<p class="Shlok para-style-override-7">புரசை இழந்த, போர் யானை! (119)</p>
<p class="Shlok">மண்ணில் கண்ட, வானவரை</p>
<p class="Shlok">வலியின் கவர்ந்த, வரம் பெற்ற,</p>
<p class="Shlok">எண்ணற்கு அரிய ஏனையரை</p>
<p class="Shlok">இகலின் பறித்த— தமக்கு இயைந்த</p>
<p class="Shlok">பெண்ணிற்கு இசையும் மங்கலத்தில்</p>
<p class="Shlok">பிணித்த கயிறே இடை பிழைத்த—</p>
<p class="Shlok">கண்ணில் கண்ட வன் பாசம்</p>
<p class="Shlok para-style-override-7">எல்லாம் இட்டு, கட்டினார். (120)</p>
<p class="Shlok">‘கடவுள்—படையைக் கடந்து அறத்தின்</p>
<p class="Shlok">ஆணை கடந்தேன் ஆகாமே</p>
<p class="Shlok">விடுவித்து அளித்தார், தெவ்வரே;</p>
<p class="Shlok">வென்றேன் அன்றோ இவர் வென்றி;</p>
<p class="Shlok">சுடுவிக்கின்றது, “இவ் வூரைச் சுடுக”</p>
<p class="Shlok">என்று உரைத்த துணிவு’ என்று,</p>
<p class="Shlok">நடு உற்று அமைய உற நோக்கி,</p>
<p class="Shlok para-style-override-7">முற்றும் உவந்தான்—நவை அற்றான். (121)</p>
<p class="Shlok">நொய்ய பாசம் புறம் பிணிப்ப, நோன்மை</p>
<p class="Shlok">இலன்போல் உடல் நுணங்கி,</p>
<p class="Shlok">வெய்ய அரக்கர் புறத்து அலைப்ப,</p>
<p class="Shlok">வீடும் உணர்ந்தே, விரைவு இல்லா</p>
<p class="Shlok">ஐயன், விஞ்சைதனை அறிந்தும்</p>
<p class="Shlok">அறியாதான்போல், அவிஞ்சை எனும்</p>
<p class="Shlok">பொய்யை மெய்போல் நடிக்கின்ற</p>
<p class="Shlok para-style-override-7">யோகி போன்றான்; போகின்றான். (122)</p>
<p class="Shlok">வேந்தன் கோயில் வாயிலொடு</p>
<p class="Shlok">விரைவில் கடந்து, வெள்ளிடையின்</p>
<p class="Shlok">போந்து, புறம் நின்று இரைக்கின்ற</p>
<p class="Shlok">பொறை தீர் மறவர் புறம் சுற்ற,</p>
<p class="Shlok">ஏந்து நெடு வால் கிழி சுற்றி, முற்றும்</p>
<p class="Shlok">தோய்த்தார், இழுது எண்ணெய்;</p>
<p class="Shlok">காந்து கடுந் தீக் கொளுத்தினார்;</p>
<p class="Shlok para-style-override-7">ஆர்த்தார், அண்டம் கடி கலங்க. (123)</p>
<p class="Shlok">ஒக்க ஒக்க உடல் விசித்த</p>
<p class="Shlok">உலப்பு இலாத உரப் பாசம்,</p>
<p class="Shlok">பக்கம் பக்கம் இரு கூறு ஆய்,</p>
<p class="Shlok">நூறாயிரவர் பற்றினார்;</p>
<p class="Shlok">புக்க படைஞர் புடை காப்போர்</p>
<p class="Shlok">புணரிக் கணக்கர்; புறம் செல்வோர்,</p>
<p class="Shlok">திக்கின் அளவால்; அயல் நின்று</p>
<p class="Shlok para-style-override-7">காண்போர்க்கு எல்லை தெரிவு அரிதால். (124)</p>
<p class="Shlok">‘அந்த நகரும் கடி காவும்</p>
<p class="Shlok">அழிவித்து, அக்கன் முதலாயோர்</p>
<p class="Shlok">சிந்த நூறி, சீதையொடும் பேசி,</p>
<p class="Shlok">மனிதர் திறம் செப்ப</p>
<p class="Shlok">வந்த குரங்கிற்கு உற்றதனை,</p>
<p class="Shlok">வம்மின், காண வம்’ என்று,</p>
<p class="Shlok">தம்தம் தெருவும், வாயில்தொறும்,</p>
<p class="Shlok para-style-override-2">யாரும் அறியச் சாற்றினார். (125)</p>
<p class="Sub-Title">‘அனுமனைச் சுடாதே’ என்று அக்னிதேவனை பிராட்டி வேண்டுதல்</p>
<p class="Shlok">ஆர்த்தார், அண்டத்து அப் புறத்தும்</p>
<p class="Shlok">அறிவிப்பார்போல்; அங்கோடு இங்கு</p>
<p class="Shlok">ஈர்த்தார்; முரசம் எற்றினார்; இடித்தார்;</p>
<p class="Shlok">தெழித்தார், எம் மருங்கும்</p>
<p class="Shlok">பார்த்தார்; ஓடிச் சானகிக்கும் பகர்ந்தார்;</p>
<p class="Shlok">அவளும் உயிர் பதைத்தாள்;</p>
<p class="Shlok">வேர்த்தாள்; உலந்தாள்; விம்மினாள்; விழுந்தாள்;</p>
<p class="Shlok para-style-override-7">அழுதாள்; வெய்து உயிர்த்தாள். (126)</p>
<p class="Shlok">‘தாயே அனைய கருணையான்</p>
<p class="Shlok">துணையை, ஏதும் தகைவு இல்லா</p>
<p class="Shlok">நாயே அனைய வல் அரக்கர்</p>
<p class="Shlok">நலியக் கண்டால், நல்காயோ?</p>
<p class="Shlok">நீயே உலகுக்கு ஒரு சான்று;</p>
<p class="Shlok">நிற்கே தெரியும் கற்பு;—அதனில்</p>
<p class="Shlok">தூயேன் என்னின், தொழுகின்றேன்,—</p>
<p class="Shlok para-style-override-7">எரியே!— அவனைச் சுடல்!’ என்றாள். (127)</p>
<p class="Sub-Title">நெருப்பு சுடவில்லை!</p>
<p class="Shlok">வெளுத்த மென் நகையவள் விளம்பும் ஏல்வையின்,</p>
<p class="Shlok">ஒளித்த வெங் கனலவன் உள்ளம் உட்கினான்;</p>
<p class="Shlok">தளிர்த்தன மயிர்ப் புறம் சிலிர்ப்ப, தண்மையால்,</p>
<p class="Shlok para-style-override-7">குளிர்த்தது, அக் குரிசில் வால், என்பு கூரவே. (128)</p>
<p class="Shlok">மற்று இனிப் பல என்? வேலை</p>
<p class="Shlok">வட அனல், புவி அளாய</p>
<p class="Shlok">கற்றை வெங் கனலி, மற்றைக்</p>
<p class="Shlok">காயத் தீ, முனிவர் காக்கும்</p>
<p class="Shlok">முற்றுறு மும்மைச் செந் தீ,</p>
<p class="Shlok">முப்புரம் முருங்கச் சுட்ட</p>
<p class="Shlok">கொற்றவன் நெற்றிக் கண்ணின்</p>
<p class="Shlok para-style-override-7">வன்னியும், குளிர்ந்த அன்றே. (129)</p>
<p class="Shlok">அண்டமும் கடந்தான் அங்கை</p>
<p class="Shlok">அனலியும் குளிர்ந்தது;—அங்கிக்</p>
<p class="Shlok">குண்டமும் குளிர்ந்த; மேகத்து</p>
<p class="Shlok">உரும் எலாம் குளிர்ந்த; கொற்றச்</p>
<p class="Shlok">சண்ட வெங் கதிர ஆகித் தழங்கு</p>
<p class="Shlok">இருள் விழுங்கும் தா இல்</p>
<p class="Shlok">மண்டலம் குளிர்ந்த; மீளா</p>
<p class="Shlok para-style-override-7">நரகமும் குளிர்ந்த மாதோ. (130)</p>
<p class="Shlok">வெற்பினால் இயன்றது அன்ன</p>
<p class="Shlok">மேனியை விழுங்கி, வெந் தீ</p>
<p class="Shlok">நிற்பினும் சுடாது நின்ற</p>
<p class="Shlok">நீர்மையை நினைவின் நோக்கி,</p>
<p class="Shlok">அற்பின் நார் அறாத சிந்தை</p>
<p class="Shlok">அனுமனும், ‘சனகன் பாவை</p>
<p class="Shlok">கற்பினால் இயன்றது’ என்பான்,</p>
<p class="Shlok para-style-override-2">பெரியது ஓர் களிப்பன் ஆனான். (131)</p>
<p class="Sub-Title">பகலில், இலங்கையை முற்றுங்காணல்</p>
<p class="Shlok">அற்றை அவ் இரவில், தான் தன்</p>
<p class="Shlok">அறிவினால் முழுதும் உன்னப்</p>
<p class="Shlok">பெற்றிலன் எனினும், ஆண்டு,</p>
<p class="Shlok">ஒன்று உள்ளது பிழை உறாமே,</p>
<p class="Shlok">மற்று உறு பொறி முன் செல்ல,</p>
<p class="Shlok">மறைந்து செல் அறிவு மான,</p>
<p class="Shlok">சுற்றிலா அரக்கர் தாமே</p>
<p class="Shlok para-style-override-2">காட்டலின், தெரிய, கண்டான். (132)</p>
<p class="Sub-Title">வீழ்ந்தனர், அரக்கர்</p>
<p class="Shlok">முழுவதும் தெரிய நோக்கி,</p>
<p class="Shlok">முற்றும் ஊர் முடிவில் சென்றான்,</p>
<p class="Shlok">‘வழு உறு காலம் ஈது’ என்று</p>
<p class="Shlok">எண்ணினன், வலிதின் பற்றித்</p>
<p class="Shlok">தழுவினன், இரண்டு நூறாயிரம்</p>
<p class="Shlok">புயத் தடக் கை தாம்போடு</p>
<p class="Shlok">எழு என நால, விண்மேல்</p>
<p class="Shlok para-style-override-2">எழுந்தனன்; விழுந்த எல்லாம். (133)</p>
<p class="Sub-Title">வானில் ஒளிர்ந்த அனுமன்</p>
<p class="Shlok">இற்ற வாள் அரக்கர்</p>
<p class="Shlok">நூறாயிரவரும், இழந்த தோளார்,</p>
<p class="Shlok">முற்றினார் உலந்தார்; ஐயன்</p>
<p class="Shlok">மொய்ம்பினோடு உடலை மூழ்கச்</p>
<p class="Shlok">சுற்றிய கயிற்றினோடும்</p>
<p class="Shlok">தோன்றுவான், அரவின் சுற்றம்</p>
<p class="Shlok">பற்றிய கலுழன் என்ன,</p>
<p class="Shlok para-style-override-2">பொலிந்தனன் விசும்பின் பாலான். (134)</p>
<p class="Sub-Title">பற்றி எரியும் வாலுடன் இலங்கைக்குள் புகுதல்</p>
<p class="Shlok">துன்னவர் புரத்தை முற்றும்</p>
<p class="Shlok">சுடு தொழில் தொல்லையோனும்,</p>
<p class="Shlok">பன்னின பொருளும், நாண,</p>
<p class="Shlok">‘பாதகர் இருக்கை பற்ற,</p>
<p class="Shlok">மன்னனை வாழ்த்தி, பின்னை</p>
<p class="Shlok">வயங்கு எரி மடுப்பென்’ என்னா,</p>
<p class="Shlok">பொன் நகர் மீதே, தன் போர்</p>
<p class="Shlok para-style-override-7">வாலினைப் போக விட்டான். (135)</p>
<p class="Shlok">அப்பு உறழ் வேலைகாறும்</p>
<p class="Shlok">அலங்கு பேர் இலங்கைதன்னை,</p>
<p class="Shlok">எப் புறத்து அளவும் தீய,</p>
<p class="Shlok">ஒரு கணத்து எரித்த கொட்பால்,</p>
<p class="Shlok">துப்பு உறழ் மேனி அண்ணல்,</p>
<p class="Shlok">மேரு வில் குழைய, தோளால்</p>
<p class="Shlok">முப்புரத்து எய்த கோலே ஒத்தது—</p>
<p class="Shlok para-style-override-7">அம் மூரிப் போர் வால். (136)</p>
<p class="Shlok">வெள்ளியின் பொன்னின், நானா</p>
<p class="Shlok">விளங்கு பல் மணியின், விஞ்சை</p>
<p class="Shlok">தெள்ளிய கடவுள்—தச்சன் கை</p>
<p class="Shlok">முயன்று அரிதின் செய்த</p>
<p class="Shlok">தள்ள அரு மனைகள்தோறும்,</p>
<p class="Shlok">முறை முறை தாவிச் சென்றான்;</p>
<p class="Shlok">ஒள் எரியோடும், குன்றத்து</p>
<p class="Shlok para-style-override-7">ஊழி வீழ் உருமொடு ஒத்தான். (137)</p>
<p class="Sub-Title">இலங்கை, பற்றி எரிந்தது!</p>
<p class="Shlok">நீல் நிற நிருதர், யாண்டும்</p>
<p class="Shlok">நெய் பொழி வேள்வி நீக்க,</p>
<p class="Shlok">பால் வரு பசியன், அன்பான்</p>
<p class="Shlok">மாருதி வாலைப் பற்றி,</p>
<p class="Shlok">ஆலம் உண்டவன் நன்று ஊட்ட,</p>
<p class="Shlok">உலகு எலாம் அழிவின் உண்ணும்</p>
<p class="Shlok">காலமே என்ன மன்னோ,</p>
<p class="Shlok para-style-override-7">கனலியும் கடிதின் உண்டான். (138)</p>
<p class="Book-End-Line para-style-override-4">* * * * *<span></span></p>


<p class="Page-Break"> </p>
<p class="Heading" id="toc_marker-16">13. இலங்கை எரியூட்டு படலம்</p>
<p class="Sub-Title">மாளிகைகளில் தீ; மாந்தர்கள் ஓலம்</p>
<p class="Shlok">கொடியைப் பற்றி, விதானம் கொளுவி, தான்</p>
<p class="Shlok">நெடிய தூணைத் தழுவி, நெடுஞ் சுவர்</p>
<p class="Shlok">முடியச் சுற்றி, முழுதும் முருக்கிற்றால்—</p>
<p class="Shlok para-style-override-7">கடிய மா மனைதோறும் கடுங் கனல். (1)</p>
<p class="Shlok">வாசல் இட்ட எரி மணி மாளிகை</p>
<p class="Shlok">மூச முட்டி, முழுதும் முருக்கலால்,—</p>
<p class="Shlok">ஊசலிட்டென ஓடி, உலைந்து உளை</p>
<p class="Shlok para-style-override-2">பூசலிட்ட—இரியல் புரம் எலாம். (2)</p>
<p class="Sub-Title">அரக்கியர் அலறினர்</p>
<p class="Shlok">மணியின் ஆய வயங்கு ஒளி மாளிகை,</p>
<p class="Shlok">பிணியின் செஞ் சுடர்க் கற்றை பெருக்கலால்,</p>
<p class="Shlok">திணி கொள் தீ உற்றது, உற்றில, தேர்கிலார்,</p>
<p class="Shlok para-style-override-7">அணி வளைக் கை நல்லார், அமைந்துளார். (3)</p>
<p class="Shlok">வானகத்தை நெடும் புகை மாய்த்தலால்,</p>
<p class="Shlok">போன திக்கு அறியாது புலம்பினார்—</p>
<p class="Shlok">தேன் அகத்த மலர் பல சிந்திய</p>
<p class="Shlok para-style-override-7">கானகத்து மயில் அன்ன காட்சியார். (4)</p>
<p class="Shlok">கூய், கொழும் புனல், குஞ்சியில், கூந்தலில்,</p>
<p class="Shlok">மீச் சொரிந்தனர், வீரரும், மாதரும்;</p>
<p class="Shlok">ஏய்த்த தன்மையினால், எரி இன்மையும்,</p>
<p class="Shlok para-style-override-2">தீக் கொளுந்தினவும், தெரிகின்றிலார். (5)</p>
<p class="Sub-Title">எங்கும் தீ! எங்கும் புகை!</p>
<p class="Shlok">இல்லில் தங்கு வயங்கு எரி யாவையும்,</p>
<p class="Shlok">சொல்லின் தீர்ந்தன போல்வன, தொல் உருப்</p>
<p class="Shlok">புல்லிக் கொண்டன—மாயைப் புணர்ப்பு அறக்</p>
<p class="Shlok para-style-override-7">கல்லி, தம் இயல்பு எய்தும் கருத்தர்போல். (6)</p>
<p class="Shlok">ஆயது அங்கு ஓர் குறள் உரு ஆய், அடித்</p>
<p class="Shlok">தாய் அளந்து, உலகங்கள் தரக் கொள்வான்,</p>
<p class="Shlok">மீ எழுந்த கரியவன் மேனியின்,</p>
<p class="Shlok para-style-override-7">போய் எழுந்து பரந்தது—வெம் புகை. (7)</p>
<p class="Shlok">நீலம் நின்ற நிறத்தன, கீழ் நிலை</p>
<p class="Shlok">மாலின் வெஞ் சின யானையை மானுவ;</p>
<p class="Shlok">மேல் விழுந்து எரி முற்றும் விழுங்கலால்</p>
<p class="Shlok para-style-override-7">தோல் உரிந்து கழன்றன, தோல் எலாம். (8)</p>
<p class="Shlok">மீது இமம் கலந்தாலன்ன வெம் புகை,</p>
<p class="Shlok">சோதி மங்கலத் தீயொடு சுற்றலால்,</p>
<p class="Shlok">மேதி மங்குலின் வீழ் புனல், வீழ் மட</p>
<p class="Shlok para-style-override-7">ஓதிமங்களின், மாதர் ஒதுங்கினார். (9)</p>
<p class="Shlok">பொடித்து எழுந்து பெரும் பொறி போவன</p>
<p class="Shlok">இடிக் குலங்களின் வீழ்தலும், எங்கணும்</p>
<p class="Shlok">வெடித்த; வேலை வெதும்பிட, மீன் குலம்</p>
<p class="Shlok para-style-override-7">துடித்து, வெந்து, புலர்ந்து, உயிர் சோர்ந்தவால். (10)</p>
<p class="Shlok">பருகு தீ மடுத்து, உள்ளுறப் பற்றலால்,</p>
<p class="Shlok">அருகு நீடிய ஆடகத் தாரைகள்</p>
<p class="Shlok">உருகி, வேலையின் ஊடு புக்கு உற்றன,</p>
<p class="Shlok para-style-override-7">திருகு பொன் நெடுந் தண்டின் திரண்டவால். (11)</p>
<p class="Shlok">உரையின் முந்து உலகு உண்ணும் எரிஅதால்,</p>
<p class="Shlok">வரை நிவந்தன பல் மணி மாளிகை</p>
<p class="Shlok">நிரையும் நீள் நெடுஞ் சோலையும் நிற்குமோ?</p>
<p class="Shlok para-style-override-7">தரையும் வெந்தது, பொன் எனும் தன்மையால். (12)</p>
<p class="Shlok">கல்லினும் வலிதாம் புகைக் கற்றையால்</p>
<p class="Shlok">எல்லி பெற்றது, இமையவர் நாடு; இயல்</p>
<p class="Shlok">வல்லி கோலி நிவந்தன; மா மணிச்</p>
<p class="Shlok para-style-override-7">சில்லியோடும் திரண்டன, தேர் எலாம். (13)</p>
<p class="Shlok">பேய மன்றினில் நின்று, பிறங்கு எரி,</p>
<p class="Shlok">மாயர் உண்ட நறவு மடுத்ததால்;</p>
<p class="Shlok">தூயர் என்றிலர் வைகு இடம் துன்னினால்,</p>
<p class="Shlok para-style-override-7">தீயர்; அன்றியும், தீமையும் செய்வரால். (14)</p>
<p class="Shlok">தழுவு இலங்கை தழங்கு எரி தாய்ச் செல,</p>
<p class="Shlok">வழு இல் வேலை உலையின் மறுகின;</p>
<p class="Shlok">எழும் எழும் சுடர்க் கற்றை சென்று எய்தலால்,</p>
<p class="Shlok para-style-override-7">குழுவு தண் புனல் மேகம் கொதித்தவே. (15)</p>
<p class="Shlok">ஊனில் ஓடும் எரியொடு உயங்குவார்,</p>
<p class="Shlok">‘கானில் ஓடும் நெடும் புனல் காண்’ எனா,</p>
<p class="Shlok">வானில் ஓடும் மகளிர் மயங்கினார்,</p>
<p class="Shlok para-style-override-7">வேனில் ஓடு அருந் தேரிடை வீழ்ந்தனர். (16)</p>
<p class="Shlok">தேன் அவாம் பொழில் தீப் பட, சிந்திய</p>
<p class="Shlok">சோனைமா மலர்த் தும்பி, ‘தொடர்ந்து, அயல்</p>
<p class="Shlok">போன தீச் சுடர் புண்டரிகத் தடங்</p>
<p class="Shlok para-style-override-7">கானம் ஆம்’ என, வீழ்ந்து, கரிந்தவே. (17)</p>
<p class="Shlok">‘நல் கடன் இது; நம் உயிர் நாயகர்</p>
<p class="Shlok">மற்கடம் தெற மாண்டனர்; வாழ்வு இலம்;</p>
<p class="Shlok">இல் கடந்து இனி ஏகலம் யாம்’ எனா,</p>
<p class="Shlok para-style-override-7">வில் கடந்த நுதல் சிலர் வீடினார். (18)</p>
<p class="Shlok">பூக் கரிந்து, முறி பொறி ஆய், அடை</p>
<p class="Shlok">நாக் கரிந்து, சினை நறுஞ் சாம்பர் ஆய்,</p>
<p class="Shlok">மீக் கரிந்து நெடும் பணை, வேர் உறக்</p>
<p class="Shlok para-style-override-7">காக் கரிந்து, கருங் கரி ஆனவே. (19)</p>
<p class="Shlok">கார் முழுக்க எழும் கனல் கற்றை போய்</p>
<p class="Shlok">ஊர் முழுக்க வெதுப்ப உருகின;</p>
<p class="Shlok">சோர் ஒழுக்கம் அறாமையின், துன்று பொன்</p>
<p class="Shlok para-style-override-7">வேர் விடுப்பது போன்றன, விண் எலாம். (20)</p>
<p class="Shlok">நெருக்கி மீ மிசை ஓங்கு நெருப்பு அழல்</p>
<p class="Shlok">செருக்கும் வெண் கதிர்த் திங்களைச் சென்று உற</p>
<p class="Shlok">உருக்க, மெய்யின் அமுதம் உகுத்தலால்,</p>
<p class="Shlok para-style-override-7">அரக்கரும் சிலர் ஆவி பெற்றார்அரோ. (21)</p>
<p class="Shlok">பருதி பற்றி நிமிர்ந்து எழு பைங் கனல்,</p>
<p class="Shlok">கருகி முற்றும் எரிந்து, எழு கார் மழை,</p>
<p class="Shlok">அருகு சுற்றும் இருந்தையதாய், அதின்</p>
<p class="Shlok para-style-override-7">உருகு பொன்—திரள் ஒத்தனன், ஒண் கதிர். (22)</p>
<p class="Shlok">தளை கொளுத்திய தாவு எரி, தாமணி</p>
<p class="Shlok">முளை கொளுத்தி, முகத்திடை மொய்த்த பேர்</p>
<p class="Shlok">உளை கொளுத்த, உலந்து உலைவு உற்றன—</p>
<p class="Shlok para-style-override-2">வளை குளப்பின் மணி நிற வாசியே. (23)</p>
<p class="Sub-Title">அரக்கர் தவிப்பு</p>
<p class="Shlok">எழுந்து பொன்தலத்து ஏறலின், நீள் புகைக்</p>
<p class="Shlok">கொழுந்து சுற்ற, உயிர்ப்பு இலர், கோளும் உற்று</p>
<p class="Shlok">அழுந்துபட்டுளர் ஒத்து, அயர்ந்து, ஆர் அழல்</p>
<p class="Shlok para-style-override-7">விழுந்து முற்றினர்—கூற்றை விழுங்குவார். (24)</p>
<p class="Shlok">கோசிகத் துகில் உற்ற கொழுங் கனல்</p>
<p class="Shlok">தூசின் உத்தரிகத்தொடு சுற்றுறா,</p>
<p class="Shlok">வாச மைக் குழல் பற்ற மயங்கினார்—</p>
<p class="Shlok para-style-override-7">பாசிழைப் பரவைப் படர் அல்குலார். (25)</p>
<p class="Shlok">நிலவு இலங்கிய துகிலினை நெருப்பு உண, நிருதர்,</p>
<p class="Shlok">இலவினும் சில முத்து உள எனும் நகை இளையார்,</p>
<p class="Shlok">புலவியின் கரை கண்டவர், அழுது உகப் புணரும்</p>
<p class="Shlok para-style-override-7">கலவியின் கரை கண்டிலர், மண்டினர் கடல்மேல். (26)</p>
<p class="Shlok">பஞ்சரத்தொடு, பசு நிறக் கிளி வெந்து பதைப்ப,</p>
<p class="Shlok">அஞ்சனக் கணின் அருவிநீர் முலை முன்றில் அலைப்ப,</p>
<p class="Shlok">குஞ்சரத்து அன கொழுநரைத் தழுவுறும் கொதிப்பால்,</p>
<p class="Shlok para-style-override-7">மஞ்சு உறப் புகும் மின் என, புகையிடை மறைந்தார். (27)</p>
<p class="Shlok">வரையினைப் புரை மாடங்கள் எரி புக, மகளிர்,</p>
<p class="Shlok">புரை இல் பொன் கலன் வில்லிட விசும்பிடைப் போவார்,</p>
<p class="Shlok">கரை இல் நுண் புகைப் படலையில் கரந்தனர்; கலிங்கத்</p>
<p class="Shlok para-style-override-7">திரையினுள் பொலி சித்திரப் பாவையின் செயலார். (28)</p>
<p class="Sub-Title">பூங்காக்கள் பொசுங்கின!</p>
<p class="Shlok">அகருவும் நறுஞ் சாந்தமும் முதலிய, அனேகம்</p>
<p class="Shlok">புகர் இல் நல்மரத்து உறு வெறி, உலகு எலாம் போர்ப்ப,</p>
<p class="Shlok">பகரும் ஊழியில் கால வெங் கடுங் கனல் பருகும்</p>
<p class="Shlok para-style-override-7">மகர வேலையின், வெந்தன—நந்தனவனங்கள். (29)</p>
<p class="Shlok">மினைப் பரந்து எழு கொழுஞ் சுடர்</p>
<p class="Shlok">உலகு எலாம் விழுங்கி,</p>
<p class="Shlok">நினைவு அரும் பெருந் திசை</p>
<p class="Shlok">உற விரிகின்ற நிலையால்,</p>
<p class="Shlok">சினைப் பரந்து எரி சேர்ந்திலா</p>
<p class="Shlok">நின்றவும், சில வெங்</p>
<p class="Shlok">கனல் பரந்தவும், தெரிகில —</p>
<p class="Shlok para-style-override-7">கற்பகக் கானம். (30)</p>
<p class="Shlok">மூளும் வெம் புகை விழுங்கலின்,</p>
<p class="Shlok">சுற்றுற முழு நீர்</p>
<p class="Shlok">மாளும் வண்ணம், மா மலை</p>
<p class="Shlok">நெடுந் தலைதொறும் மயங்கிப்</p>
<p class="Shlok">பூளை வீய்ந்தன்ன போவன,</p>
<p class="Shlok">புணரியில் புனல் மீன்</p>
<p class="Shlok">மீள, யாவையும் தெரிந்தில,</p>
<p class="Shlok para-style-override-7">முகில் கணம் விசைப்ப. (31)</p>
<p class="Shlok">மிக்க வெம் புகை விழுங்கலின், வெள்ளியங்கிரியும்,</p>
<p class="Shlok">ஒக்க, வெற்பினோடு; அன்னமும் காக்கையின் உருவ;</p>
<p class="Shlok">பக்க வேலையின் படியது, பாற்கடல்; முடிவில்</p>
<p class="Shlok para-style-override-2">திக்கயங்களும் கயங்களும் வேற்றுமை தெரியா. (32)</p>
<p class="Sub-Title">கடலும் தீப்பற்றிக் கொண்டதோ!</p>
<p class="Shlok">கரிந்து சிந்திடக் கடுங் கனல் தொடர்ந்து உடல் கதுவ,</p>
<p class="Shlok">உரிந்த மெய்யினர், ஓடினர், நீரிடை ஒளிப்பார்,</p>
<p class="Shlok">விரிந்த கூந்தலும், குஞ்சியும் மிடைதலின், தாமும்</p>
<p class="Shlok para-style-override-7">எரிந்து வேகின்ற ஒத்தன, எறி திரைப் பரவை. (33)</p>
<p class="Shlok">மருங்கின்மேல் ஒரு மகவு கொண்டு, ஒரு தனி மகவை</p>
<p class="Shlok">அருங் கையால் பற்றி, மற்றொரு மகவு பின் அரற்ற,</p>
<p class="Shlok">நெருங்கினாரொடு நெறி குழல் சுறுக் கொள நீங்கிக்</p>
<p class="Shlok para-style-override-2">கருங் கடல்தலை வீழ்ந்தனர், அரக்கியர் கதறி. (34)</p>
<p class="Sub-Title">ஆயுதச்சாலை அழிந்தது</p>
<p class="Shlok">வில்லும், வேலும், வெங் குந்தமும்</p>
<p class="Shlok">முதலிய விறகாய்</p>
<p class="Shlok">எல்லுடைச் சுடர் எனப்</p>
<p class="Shlok">புகர் எஃகு எலாம் உருகி,</p>
<p class="Shlok">தொல்லை நல் நிலை தொடர்ந்த,</p>
<p class="Shlok">பேர் உணர்வு அன்ன தொழிலால்</p>
<p class="Shlok">சில்லி உண்டையின் திரண்டன</p>
<p class="Shlok para-style-override-2">படைக்கலச் சாலை. (35)</p>
<p class="Sub-Title">யானைகள் ஓடின</p>
<p class="Shlok">செய் தொடர்க் கன வல்லியும், புரசையும், சிந்தி,</p>
<p class="Shlok">நொய்தின், இட்ட வன் தறி பறித்து, உடல் எரி நுழைய,</p>
<p class="Shlok">மொய் தடச் செவி நிறுத்தி, வால் முதுகினில் முறுக்கி,</p>
<p class="Shlok para-style-override-7">கை எடுத்து அழைத்து ஓடின—ஓடை வெங் களி மா. (36)</p>
<p class="Sub-Title">பறவைகள் கடலுள் புகுந்தன</p>
<p class="Shlok">வெருளும் வெம் புகைப் படலையின்</p>
<p class="Shlok">மேற்செல வெருவி,</p>
<p class="Shlok">இருளும் வெங் கடல் விழுந்தன,</p>
<p class="Shlok">எழுந்தில, பறவை;</p>
<p class="Shlok">மருளின் மீன்கணம் விழுங்கிட,</p>
<p class="Shlok">உலந்தன—மனத்து ஓர்</p>
<p class="Shlok">அருள் இல் வஞ்சரைத் தஞ்சம்</p>
<p class="Shlok para-style-override-2">என்று அடைந்தவர் அனைய. (37)</p>
<p class="Sub-Title">மன்னன் மனையில் தீ</p>
<p class="Shlok">நீரை வற்றிடப் பருகி, மா நெடு நிலம் தடவி,</p>
<p class="Shlok">தாருவைச் சுட்டு, மலைகளைத் தழல்செய்து, தனி மா</p>
<p class="Shlok">மேருவைப் பற்றி எரிகின்ற கால வெங் கனல்போல்,</p>
<p class="Shlok para-style-override-7">ஊரை முற்றுவித்து, இராவணன் மனை புக்கது—உயர் தீ. (38)</p>
<p class="Shlok">வான மாதரும், மற்றுள</p>
<p class="Shlok">மகளிரும், மறுகிப்</p>
<p class="Shlok">போன போன திக்கு அறிகிலர்,</p>
<p class="Shlok">அனைவரும் போனார்;</p>
<p class="Shlok">ஏனை நின்றவர் எங்கணும்</p>
<p class="Shlok">இரிந்தனர்; இலங்கைக்</p>
<p class="Shlok">கோன் அவ் வானவர் பதி கொண்ட</p>
<p class="Shlok para-style-override-7">நாள் எனக் குலைந்தார். (39)</p>
<p class="Shlok">நாவியும், நறுங் கலவையும், கற்பகம் நக்க</p>
<p class="Shlok">பூவும், ஆரமும், அகிலும் என்று இனையன புகைய,</p>
<p class="Shlok">தேவு தேன் மழை செறி பெருங்குலம் எனத் திசையின்</p>
<p class="Shlok para-style-override-7">பாவைமார் நறுங் குழல்களும், பரிமளம் கமழ்ந்த. (40)</p>
<p class="Shlok">சூழும் வெஞ் சுடர் தொடர்ந்திட,</p>
<p class="Shlok">யாவரும் தொடரா</p>
<p class="Shlok">ஆழி வெஞ் சினத்து ஆண்</p>
<p class="Shlok">தொழில் இராவணன் மனையில்—</p>
<p class="Shlok">ஊழி வெங் கனல் உண்டிட,</p>
<p class="Shlok">உலகம் என்று உயர்ந்த</p>
<p class="Shlok">ஏழும் வெந்தென—எரிந்தன,</p>
<p class="Shlok para-style-override-7">நெடு நிலை ஏழும். (41)</p>
<p class="Shlok">பொன் திருத்தியது ஆதலால், இராவணன் புரை தீர்</p>
<p class="Shlok">குன்றம் ஒத்து உயர் தட நெடு மா நிலைக் கோயில்,</p>
<p class="Shlok">நின்று துற்று எரி பருகிட, நெகிழ்வுற உருகி,</p>
<p class="Shlok para-style-override-2">தென் திசைக்கும் ஓர் மேரு உண்டாம் என, தெரிந்த. (42)</p>
<p class="Sub-Title">அரண்மனைவாசிகள் வெளியேறுதல்</p>
<p class="Shlok">அனைய காலையில் அரக்கனும்,</p>
<p class="Shlok">அரிவையர் குழுவும்,</p>
<p class="Shlok">புனை மணிப் பொலி</p>
<p class="Shlok">புட்பக விமானத்துப் போனார்;</p>
<p class="Shlok">நினையும் மாத்திரை யாவரும்</p>
<p class="Shlok">நீங்கினர்; நினையும்</p>
<p class="Shlok">வினை இலாமையின், வெந்தது,</p>
<p class="Shlok para-style-override-2">அவ் விலங்கல்மேல் இலங்கை. (43)</p>
<p class="Sub-Title">‘நகரம் ஏன் எரிகிறது?’ — இராவணன் வினா</p>
<p class="Shlok">ஆழித் தேரவன் அரக்கரை அழல் எழ நோக்கி,</p>
<p class="Shlok">‘ஏழுக்கு ஏழ் என அடுக்கிய உலகங்கள் எரியும்</p>
<p class="Shlok">ஊழிக்காலம் வந்து உற்றதோ? பிறிது வேறு உண்டோ?</p>
<p class="Shlok para-style-override-2">பாழித் தீச்சுட வெந்தது என், நகர்?’ எனப் பகர்ந்தான். (44)</p>
<p class="Sub-Title">‘வாலில் வைத்த தீ, புரத்தை எரித்தது’ எனல்</p>
<p class="Shlok">கரங்கள் கூப்பினர், தம் கிளை</p>
<p class="Shlok">திருவொடும் காணார்,</p>
<p class="Shlok">இரங்குகின்ற வல் அரக்கர்</p>
<p class="Shlok">ஈது இயம்பினர்; ‘இறையோய்!</p>
<p class="Shlok">தரங்க வேலையின் நெடிய</p>
<p class="Shlok">தன் வால் இட்ட தழலால்,</p>
<p class="Shlok">குரங்கு சுட்டது ஈது’ என்றலும்,</p>
<p class="Shlok para-style-override-7">இராவணன் கொதித்தான். (45)</p>
<p class="Shlok">‘இன்று புன்தொழில் குரங்குதன் வலியினால், இலங்கை</p>
<p class="Shlok">நின்று வெந்து, மா நீறு எழுகின்றது; நெருப்புத்</p>
<p class="Shlok">தின்று தேக்கிடுகின்றது; தேவர்கள் சிரிப்பார்;</p>
<p class="Shlok">நன்று! நன்று! போர் வலி’ என, இராவணன் நக்கான். (46)</p>
<p class="Shlok">‘உண்ட நெருப்பைக்</p>
<p class="Shlok">கண்டனர் பற்றிக்</p>
<p class="Shlok">கொண்டு அணைக’ என்றான்—</p>
<p class="Shlok para-style-override-7">அண்டரை வென்றான். (47)</p>
<p class="Shlok">‘உற்று அகலாமுன்,</p>
<p class="Shlok">செற்ற குரங்கைப்</p>
<p class="Shlok">பற்றுமின்’ என்றான்—</p>
<p class="Shlok para-style-override-7">முற்றும் முனிந்தான். (48)</p>
<p class="Shlok">சார் அயல் நின்றார்,</p>
<p class="Shlok">வீரர் விரைந்தார்;</p>
<p class="Shlok">‘நேருதும்’ என்றார்;</p>
<p class="Shlok para-style-override-7">தேரினர் சென்றார். (49)</p>
<p class="Shlok">எல்லை இகந்தார்</p>
<p class="Shlok">வில்லர்; வெகுண்டார்</p>
<p class="Shlok">பல் அதிகாரத்</p>
<p class="Shlok para-style-override-7">தொல்லர், தொடர்ந்தார். (50)</p>
<p class="Shlok">நீர் கெழு வேலை நிமிர்ந்தார்;</p>
<p class="Shlok">தார் கெழு தானை சமைந்தார்;—</p>
<p class="Shlok">போர் கெழு மாலை புனைந்தார்</p>
<p class="Shlok para-style-override-7">ஓர் எழு வீரர்—உயர்ந்தார். (51)</p>
<p class="Shlok">விண்ணினை, வேலை விளிம்பு ஆர்</p>
<p class="Shlok">மண்ணினை, ஓடி வளைந்தார்;</p>
<p class="Shlok">அண்ணலை நாடி அணைந்தார்;</p>
<p class="Shlok para-style-override-2">கண்ணினின் வேறு அயல் கண்டார். (52)</p>
<p class="Sub-Title">‘அனுமனைப் பிடியுங்கள், பிடியுங்கள்!</p>
<p class="Shlok">‘பற்றுதிர்! பற்றுதிர்!’ என்பார்;</p>
<p class="Shlok">‘எற்றுதிர்! எற்றுதிர்!’ என்பார்;</p>
<p class="Shlok">முற்றினர், முற்றும் முனிந்தார்;</p>
<p class="Shlok para-style-override-7">கற்று உணர் மாருதி கண்டான். (53)</p>
<p class="Shlok">ஏல்கொடு வஞ்சர் எதிர்ந்தார்;</p>
<p class="Shlok">கால்கொடு கைகொடு, கார்போல்,</p>
<p class="Shlok">வேல்கொடு கோலினர்; வெந் தீ</p>
<p class="Shlok para-style-override-7">வால்கொடு தானும் வளைந்தான். (54)</p>
<p class="Shlok">பாதவம் ஒன்று பகுத்தான்;</p>
<p class="Shlok">மாதிரம் வாலின் வளைத்தான்;</p>
<p class="Shlok">மோதினன்; மோத, முனிந்தார்</p>
<p class="Shlok para-style-override-7">ஏதியும் நாளும் இழந்தார். (55)</p>
<p class="Shlok">நூறிட மாருதி, நொந்தார்</p>
<p class="Shlok">ஊறிட, ஊன் இடு புண்ணீர்,</p>
<p class="Shlok">சேறு இட, ஊர் அடு செந் தீ</p>
<p class="Shlok para-style-override-7">ஆறிட, ஓடினது ஆறாய். (56)</p>
<p class="Shlok">தோற்றினர் துஞ்சினர் அல்லார்</p>
<p class="Shlok">ஏற்று இகல் வீரர், எதிர்ந்தார்;</p>
<p class="Shlok">காற்றின் மகன், கலை கற்றான்,</p>
<p class="Shlok para-style-override-7">கூற்றினும் மும் மடி கொன்றான். (57)</p>
<p class="Shlok">மஞ்சு உறழ் மேனியர் வன் தோள்</p>
<p class="Shlok">மொய்ம்பினர் வீரர் முடிந்தார்</p>
<p class="Shlok">ஐம்பதினாயிரர்; அல்லார்,</p>
<p class="Shlok para-style-override-7">பைம் புனல் வேலை படிந்தார். (58)</p>
<p class="Shlok">தோய்த்தனன் வால்; அது தோயக்</p>
<p class="Shlok">காய்ச்சின வேலைக் கலந்தார்,</p>
<p class="Shlok">போய்ச் சிலர் பொன்றினர் போனார்</p>
<p class="Shlok para-style-override-7">‘ஏச்சு’ என, மைந்தர் எதிர்ந்தார். (59)</p>
<p class="Shlok">சுற்றினன் தேரினர் தோலா</p>
<p class="Shlok">வில் தொழில் வீரம் விளைத்தார்;</p>
<p class="Shlok">எற்றினன் மாருதி; எற்ற,</p>
<p class="Shlok para-style-override-2">உற்று எழுவோரும் உலந்தார். (60)</p>
<p class="Sub-Title">அனுமன், பிராட்டியைச் சேவித்தல்; அனல் விலகுதல்</p>
<p class="Shlok">விட்டு உயர் விஞ்சையர், ‘வெந் தீ</p>
<p class="Shlok">வட்ட முலைத் திரு வைகும்</p>
<p class="Shlok">புள் திரள் சோலை புறத்தும்</p>
<p class="Shlok para-style-override-7">சுட்டிலது’ என்பது சொன்னார். (61)</p>
<p class="Shlok">வந்தவர் சொல்ல மகிழ்ந்தான்;</p>
<p class="Shlok">வெந் திறல் வீரன் வியந்தான்;</p>
<p class="Shlok">‘உய்ந்தனென்’ என்ன, உயர்ந்தான்,</p>
<p class="Shlok para-style-override-7">பைந்தொடி தாள்கள் பணிந்தான். (62)</p>
<p class="Shlok">பார்த்தனள், சானகி, பாரா</p>
<p class="Shlok">‘வேர்த்து எரி மேனி குளிர்ந்தாள்,</p>
<p class="Shlok">‘வார்த்தை என்?’ ‘வந்தனை’ என்னா,</p>
<p class="Shlok para-style-override-7">போர்த் தொழில் மாருதி போனான். (63)</p>
<p class="Shlok">‘தெள்ளிய மாருதி சென்றான்;</p>
<p class="Shlok">கள்ள அரக்கர்கள் கண்டால்,</p>
<p class="Shlok">எள்ளுவர், பற்றுவர்’ என்னா,</p>
<p class="Shlok para-style-override-7">ஒள் எரியோனும் ஒளித்தான். (64)</p>
<p class="Book-End-Line para-style-override-4">* * * * *<span></span></p>


<p class="Page-Break"> </p>
<p class="Heading" id="toc_marker-17">14. திருவடி தொழுத படலம்</p>
<p class="Sub-Title">மகேந்திர மலையில் குதித்தான், அனுமன்</p>
<p class="Shlok">‘நீங்குவென் விரைவின்’ என்னும்</p>
<p class="Shlok">நினைவினன், மருங்கு நின்றது</p>
<p class="Shlok">ஆங்கு ஒரு குடுமிக் குன்றை</p>
<p class="Shlok">அருக்கனின் அணைந்த ஐயன்,</p>
<p class="Shlok">வீங்கினன், உலகை எல்லாம்</p>
<p class="Shlok">விழுங்கினன் என்ன; வீரன்</p>
<p class="Shlok">பூங் கழல் தொழுது வாழ்த்தி,</p>
<p class="Shlok para-style-override-7">விசும்பிடைக் கடிது போனான். (1)</p>
<p class="Shlok">மைந்நாகம் என்ன நின்ற</p>
<p class="Shlok">குன்றையும், மரபின் எய்தி,</p>
<p class="Shlok">கைந் நாகம் அனையோன் உற்றது</p>
<p class="Shlok">உணர்த்தினன், கணத்தின் காலை,</p>
<p class="Shlok">பைந் நாகம் நிகர்க்கும் வீரர்</p>
<p class="Shlok">தன் நெடு வரவு பார்க்கும்,</p>
<p class="Shlok">கொய்ந் நாகம் நறுந் தேன் சிந்தும்,</p>
<p class="Shlok para-style-override-2">குன்றிடைக் குதியும் கொண்டான். (2)</p>
<p class="Sub-Title">‘வாரான், மாருதி!’ — வானரர் வரவேற்பு</p>
<p class="Shlok">போய் வரும் கருமம் முற்றிற்று</p>
<p class="Shlok">என்பது ஓர் பொம்மல் பொங்க,</p>
<p class="Shlok">வாய் வெரீஇ நின்ற வென்றி</p>
<p class="Shlok">வானர வீரர் மன்னோ,</p>
<p class="Shlok">பாய்வரு நீளத்து ஆங்கண்</p>
<p class="Shlok">இருந்தன பறவைப் பார்ப்புத்</p>
<p class="Shlok">தாய் வரக் கண்டதன்ன</p>
<p class="Shlok para-style-override-7">உவகையின் தளிர்த்தார் அம்மா! (3)</p>
<p class="Shlok">அழுதனர் சிலவர்; முன் நின்று</p>
<p class="Shlok">ஆர்த்தனர் சிலவர்; அண்மித்</p>
<p class="Shlok">தொழுதனர் சிலவர்; ஆடித்</p>
<p class="Shlok">துள்ளினர் சிலவர்; அள்ளி</p>
<p class="Shlok">முழுதுற விழுங்குவார்போல்</p>
<p class="Shlok">மொய்த்தனர் சிலவர்; முற்றும்</p>
<p class="Shlok">தழுவினர் சிலவர்; கொண்டு</p>
<p class="Shlok para-style-override-7">சுமந்தனர் சிலவர், தாங்கி. (4)</p>
<p class="Shlok">‘தேனொடு கிழங்கும் காயும்</p>
<p class="Shlok">நறியன அரிதின் தேடி,</p>
<p class="Shlok">மேல் முறை வைத்தேம்; அண்ணல்!</p>
<p class="Shlok">நுகர்ந்தனை, மெலிவு தீர்தி;</p>
<p class="Shlok">மான வாள் முகமே நங்கட்கு</p>
<p class="Shlok">உரைத்தது மாற்றம்’ என்று,</p>
<p class="Shlok">தாம் நுகர் சாகம் எல்லாம்</p>
<p class="Shlok para-style-override-2">முறை முறை சிலவர் தந்தார். (5)</p>
<p class="Sub-Title">அனுமன் உடல் புண், வானரர் கண்ணில் படுதல்</p>
<p class="Shlok">தாள்களில், மார்பில், தோளில்,</p>
<p class="Shlok">தலையினில், தடக் கை தம்மில்,</p>
<p class="Shlok">வாள்களின், வேலின், வாளி</p>
<p class="Shlok">மழையினின் வகிர்ந்த புண்கள்,</p>
<p class="Shlok">நாள்கள் மேல் உலகில் சென்ற</p>
<p class="Shlok">எண் என, நம்பி கண்ண</p>
<p class="Shlok">ஊழ் கொள நோக்கி நோக்கி,</p>
<p class="Shlok para-style-override-2">உயிர் உக, உளைந்து உயிர்த்தார். (6)</p>
<p class="Sub-Title">அங்கதனிடம் செய்தி கூறுதல்</p>
<p class="Shlok">வாலி காதலனை முந்தை</p>
<p class="Shlok">வணங்கினன்; எண்கின் வேந்தைக்</p>
<p class="Shlok">காலுறப் பணிந்து, பின்னை,</p>
<p class="Shlok">கடன்முறை, கடவோர்க்கு எல்லாம்</p>
<p class="Shlok">ஏலுற இயற்றி, ஆங்கண் இருந்து,</p>
<p class="Shlok">‘இவண் இருந்தோர்க்கு எல்லாம்,</p>
<p class="Shlok">ஞால நாயகன்தன் தேவி</p>
<p class="Shlok para-style-override-7">சொல்லினன், நன்மை’ என்றான். (7)</p>
<p class="Shlok">என்றலும், கரங்கள் கூப்பி</p>
<p class="Shlok">எழுந்தனர், இறைஞ்சித் தாழ்ந்து</p>
<p class="Shlok">நின்றனர், உவகை பொங்க</p>
<p class="Shlok">விம்மலால் நிமிர்ந்த நெஞ்சர்,</p>
<p class="Shlok">சென்றது முதலா, வந்தது</p>
<p class="Shlok">இறுதியாச் செப்பற்பாலை,</p>
<p class="Shlok">வன் திறல் உரவோய்! என்ன,</p>
<p class="Shlok para-style-override-7">சொல்லுவான் மருத்தின் மைந்தன். (8)</p>
<p class="Shlok">ஆண்தகை தேவி உள்ளத்து</p>
<p class="Shlok">அருந் தவம் அமையச் சொல்லி,</p>
<p class="Shlok">பூண்ட பேர் அடையாளம்</p>
<p class="Shlok">கைக் கொண்டதும் புகன்று, போரில்</p>
<p class="Shlok">நீண்ட வாள் அரக்கரோடு</p>
<p class="Shlok">நிகழ்ந்ததும், நெருப்புச் சிந்தி</p>
<p class="Shlok">மீண்டதும், விளம்பான்—தான் தன்</p>
<p class="Shlok para-style-override-2">வென்றியை உரைப்ப வெள்கி. (9)</p>
<p class="Sub-Title">‘இலங்கைப் புகை, மகேந்திர மலையில் கண்டோம்’ எனக் கூறுதல்</p>
<p class="Shlok">‘பொருதமை புண்ணே சொல்ல,</p>
<p class="Shlok">வென்றமை போந்த தன்மை</p>
<p class="Shlok">உரைசெய, ஊர் தீ இட்டது</p>
<p class="Shlok">ஓங்கு இரும் புகையே ஓத,</p>
<p class="Shlok">கருதலர் பெருமை தேவி</p>
<p class="Shlok">மீண்டிலாச் செயலே காட்ட,</p>
<p class="Shlok">தெரிதர உணர்ந்தேம்; பின்னர்,</p>
<p class="Shlok para-style-override-2">என் இனிச் செய்தும்?’ என்றார். (10)</p>
<p class="Sub-Title">இராமனைக் காண புறப்படுதல்</p>
<p class="Shlok">‘யாவதும், இனி, வேறு எண்ணல்</p>
<p class="Shlok">வேண்டுவது இறையும் இல்லை;</p>
<p class="Shlok">சேவகன் தேவிதன்னைக்</p>
<p class="Shlok">கண்டமை விரைவின் செப்பி,</p>
<p class="Shlok">ஆவது, அவ் அண்ணல் உள்ளத்து</p>
<p class="Shlok">அருந் துயர் ஆற்றலே ஆம்;</p>
<p class="Shlok">போவது புலமை’ என்னா,</p>
<p class="Shlok para-style-override-2">பொருக்கென எழுந்து போனார். (11)</p>
<p class="Sub-Title">வானரர் வேண்ட, அனுமன் முன்னே செல்லுதல்</p>
<p class="Shlok">‘ஏத நாள்  இறந்த, சால</p>
<p class="Shlok">வருந்தினது இருந்த சேனை;</p>
<p class="Shlok">ஆதலால் விரைவின் செல்லல்</p>
<p class="Shlok">ஆவதுஅன்று; அளியம் எம்மைச்</p>
<p class="Shlok">சாதல் தீர்த்து அளித்த வீர!</p>
<p class="Shlok">தலைமகன் மெலிவு தீரப்</p>
<p class="Shlok">போது நீ முன்னர்’ என்றார்;</p>
<p class="Shlok para-style-override-7">நன்று என அனுமன் போனான். (12)</p>
<p class="Shlok">முத் தலை எஃகினாற்கும்</p>
<p class="Shlok">முடிப்ப அருங் கருமம் முற்றி,</p>
<p class="Shlok">வித்தகத் தூதன் மீண்டது</p>
<p class="Shlok">இறுதியாய் விளைந்த தன்மை,</p>
<p class="Shlok">அத் தலை அறிந்த எல்லாம்</p>
<p class="Shlok">அறைந்தனம்; ஆழியான்மாட்டு</p>
<p class="Shlok">இத் தலை நிகழ்ந்த எல்லாம்</p>
<p class="Shlok para-style-override-2">இயம்புவான் எடுத்துக் கொண்டாம். (13)</p>
<p class="Sub-Title">சுக்ரீவன் நம்பிக்கையும் ஆறுதலும் கூறுவது</p>
<p class="Shlok">கார் வரை இருந்தனன் கதிரின் காதலன்,</p>
<p class="Shlok">சீரிய சொற்களால் தெருட்ட, செங் கணான்</p>
<p class="Shlok">ஆர் உயிர் ஆயிரம் உடையன் ஆம் எனா,</p>
<p class="Shlok para-style-override-7">சோர்தொறும் சோர்தொறும், உயிர்த்துத் தோன்றினான். (14)</p>
<p class="Shlok">‘தண்டல் இல் நெடுந் திசை மூன்றும் தாயினர்,</p>
<p class="Shlok">கண்டிலர் மடந்தையை’ என்னும் கட்டுரை,</p>
<p class="Shlok">உண்டு உயிர் அகத்து என ஒறுக்கவும், உளன்,</p>
<p class="Shlok para-style-override-7">திண் திறல் அனுமனை நினையும் சிந்தையான். (15)</p>
<p class="Shlok">ஆரியன், அருந் துயர்க் கடலுள் ஆழ்பவன்,</p>
<p class="Shlok">‘சீரியது அன்று நம் செய்கை; தீர்வு அரும்</p>
<p class="Shlok">மூரி வெம் பழியொடும் முடிந்ததாம்’ என,</p>
<p class="Shlok para-style-override-2">சூரியன் புதல்வனை நோக்கிச் சொல்லுவான்; (16)</p>
<p class="Sub-Title">‘தென்திசை சென்றவர்கள் இன்றும் வரவில்லையோ?’ — இராமன் வருத்தம்</p>
<p class="Shlok">குறித்த நாள் இகந்தன குன்ற, தென் திசை</p>
<p class="Shlok">வெறிக் கருங் குழலியை நாடல் மேயினார்</p>
<p class="Shlok">மறித்து இவண் வந்திலர்; மாண்டுளார்கொலோ?</p>
<p class="Shlok para-style-override-7">பிறித்து அவர்க்கு உற்றுளது என்னை?— பெற்றியோய்! (17)</p>
<p class="Shlok">மாண்டனள் அவள்; “இவள் மாண்ட வார்த்தையை</p>
<p class="Shlok">மீண்டு அவர்க்கு உரைத்தலின், விளிதல் நன்று” எனா,</p>
<p class="Shlok">பூண்டது ஓர் துயர் கொடு பொன்றினார்கொலோ?</p>
<p class="Shlok para-style-override-7">தேண்டினர், இன்னமும் திரிகின்றார்கொலோ? (18)</p>
<p class="Shlok">கண்டனர் அரக்கரை, கறுவு கைம்மிக,</p>
<p class="Shlok">மண்டு அமர் தொடங்கினார், வஞ்சர் மாயையால்</p>
<p class="Shlok">விண்தலம் அதனில் மேயினர்கொல்? வேறு இலாத்</p>
<p class="Shlok para-style-override-7">தண்டல் இல் நெடுஞ்சிறைத் தளைப் பட்டார்கொலோ? (19)</p>
<p class="Shlok">“கூறின நாள், அவர் இருக்கை கூடலம்;</p>
<p class="Shlok">ஏறல் அஞ்சுதும்” என, இன்ப துன்பங்கள்</p>
<p class="Shlok">ஆறினர், அருந் தவம் அயர்கின்றார்கொலோ?</p>
<p class="Shlok para-style-override-2">வேறு அவர்க்கு உற்றது என்? விளம்புவாய்! என்றான். (20)</p>
<p class="Sub-Title">அனுமன், மகிழ்ச்சியுடன் தென்திசை நோக்கி வணங்குதல்; இராமன் குறிப்பறிதல்</p>
<p class="Shlok">என்புழி, அனுமனும், இரவி என்பவன்</p>
<p class="Shlok">தென் புறத்து உளன் எனத் தெரிவது ஆயினான்;</p>
<p class="Shlok">பொன் பொழி தடக் கை அப் பொரு இல் வீரனும்,</p>
<p class="Shlok para-style-override-7">அன்புறு சிந்தையன், அமைய நோக்கினான். (21)</p>
<p class="Shlok">எய்தினன் அனுமனும்; எய்தி, ஏந்தல்தன்</p>
<p class="Shlok">மொய் கழல் தொழுகிலன்; முளரி நீங்கிய</p>
<p class="Shlok">தையலை நோக்கிய தலையன், கையினன்,</p>
<p class="Shlok para-style-override-2">வையகம் தழீஇ நெடிது இறைஞ்சி, வாழ்த்தினான். (22)</p>
<p class="Sub-Title">இராமன் மகிழ்தல்</p>
<p class="Shlok">திண் திறல் அவன் செயல் தெரிய நோக்கினான்;</p>
<p class="Shlok">‘வண்டு உறை ஓதியும் வலியள்; மற்று இவன்</p>
<p class="Shlok">கண்டதும் உண்டு; அவள் கற்பும் நன்று’ எனக்</p>
<p class="Shlok para-style-override-7">கொண்டனன், குறிப்பினால் உணரும் கொள்கையான். (23)</p>
<p class="Shlok">ஆங்கு அவன் செய்கையே அளவை ஆம் எனா,</p>
<p class="Shlok">ஓங்கிய உணர்வினால், விளைந்தது உன்னினான்;</p>
<p class="Shlok">வீங்கின தோள்; மலர்க் கண்கள் விம்மின;</p>
<p class="Shlok para-style-override-2">நீங்கியது அருந் துயர்; காதல் நீண்டதே. (24)</p>
<p class="Sub-Title">‘கண்டேன், கற்பினுக்கு அணியை!’</p>
<p class="Shlok">‘கண்டனென், கற்பினுக்கு அணியை, கண்களால்,</p>
<p class="Shlok">தெண் திரை அலை கடல் இலங்கைத் தென் நகர்;</p>
<p class="Shlok">அண்டர் நாயக! இனி, துறத்தி, ஐயமும்</p>
<p class="Shlok para-style-override-7">பண்டு உள துயரும்’ என்று, அனுமன் பன்னுவான்; (25)</p>
<p class="Shlok">‘உன் பெருந் தேவி என்னும்</p>
<p class="Shlok">உரிமைக்கும், உன்னைப் பெற்ற</p>
<p class="Shlok">மன் பெரு மருகி என்னும்</p>
<p class="Shlok">வாய்மைக்கும், மிதிலை மன்னன்—</p>
<p class="Shlok">தன் பெருந் தனயை என்னும்</p>
<p class="Shlok">தகைமைக்கும், தலைமை சான்றாள்—</p>
<p class="Shlok">என் பெருந் தெய்வம்! ஐயா!</p>
<p class="Shlok para-style-override-7">இன்னமும் கேட்டி’ என்பான்; (26)</p>
<p class="Shlok">பொன் அலது இல்லை பொன்னை</p>
<p class="Shlok">ஒப்பு என, பொறையில் நின்றாள்,</p>
<p class="Shlok">தன் அலது இல்லைத் தன்னை</p>
<p class="Shlok">ஒப்பு என; தனக்கு வந்த</p>
<p class="Shlok">நின் அலது இல்லை நின்னை</p>
<p class="Shlok">ஒப்பு என, நினக்கு நேர்ந்தாள்;</p>
<p class="Shlok">என் அலது இல்லை என்னை</p>
<p class="Shlok para-style-override-7">ஒப்பு என, எனக்கும் ஈந்தாள். (27)</p>
<p class="Shlok">உன் குலம் உன்னது ஆக்கி,</p>
<p class="Shlok">உயர் புகழ்க்கு ஒருத்தி ஆய</p>
<p class="Shlok">தன் குலம் தன்னது ஆக்கி,</p>
<p class="Shlok">தன்னை இத் தனிமை செய்தான்</p>
<p class="Shlok">வன் குலம் கூற்றுக்கு ஈந்து,</p>
<p class="Shlok">வானவர் குலத்தை வாழ்வித்து,</p>
<p class="Shlok">என் குலம் எனக்குத் தந்தாள்;</p>
<p class="Shlok para-style-override-7">என் இனிச் செய்வது, எம் மோய்? (28)</p>
<p class="Shlok">விற் பெருந் தடந் தோள் வீர!</p>
<p class="Shlok">வீங்கு நீர் இலங்கை வெற்பில்,</p>
<p class="Shlok">நற் பெருந் தவத்தள் ஆய</p>
<p class="Shlok">நங்கையைக் கண்டேன் அல்லேன்;</p>
<p class="Shlok">இற் பிறப்பு என்பது ஒன்றும்,</p>
<p class="Shlok">இரும் பொறை என்பது ஒன்றும்,</p>
<p class="Shlok">கற்பு எனும் பெயரது ஒன்றும்,</p>
<p class="Shlok para-style-override-7">களி நடம் புரியக் கண்டேன். (29)</p>
<p class="Shlok">கண்ணினும் உளை நீ; தையல்</p>
<p class="Shlok">கருத்தினும் உளை நீ; வாயின்</p>
<p class="Shlok">எண்ணினும் உளை நீ; கொங்கை</p>
<p class="Shlok">இணைக் குவைதன்னின் ஓவாது</p>
<p class="Shlok">அண்ணல் வெங் காமன் எய்த</p>
<p class="Shlok">அலர் அம்பு தொளைத்த ஆறாப்</p>
<p class="Shlok">புண்ணினும் உளை நீ; நின்னைப்</p>
<p class="Shlok para-style-override-7">பிரிந்தமை பொருந்திற்று ஆமோ? (30)</p>
<p class="Shlok">வேலையுள் இருக்கை என்னும்</p>
<p class="Shlok">விரி நகர் ஒருசார், விண் தோய்,</p>
<p class="Shlok">காலையும் மாலைதானும்</p>
<p class="Shlok">இல்லது ஓர் கனகக் கற்பச்</p>
<p class="Shlok">சோலை அங்கு அதனில் உம்பி</p>
<p class="Shlok">புல்லினால் தொடுத்த தூய</p>
<p class="Shlok">சாலையில் இருந்தாள்—ஐய!—தவம்</p>
<p class="Shlok para-style-override-7">செய்த தவம் ஆம் தையல். (31)</p>
<p class="Shlok">மண்ணொடும் கொண்டு போனான்—</p>
<p class="Shlok">வான் உயர் கற்பினாள்தன்</p>
<p class="Shlok">புண்ணிய மேனி தீண்ட</p>
<p class="Shlok">அஞ்சுவான், உலகம் பூத்த</p>
<p class="Shlok">கண் அகன் கமலத்து அண்ணல்,</p>
<p class="Shlok">“கருத்திலாள்— தாடுதல் கண்ணின்,</p>
<p class="Shlok">எண்அருங் கூறாய் மாய்தி”</p>
<p class="Shlok para-style-override-7">என்றது ஓர் மொழி உண்டு என்பார். (32)</p>
<p class="Shlok">தீண்டிலன் என்னும் வாய்மை—</p>
<p class="Shlok">திசைமுகன் செய்த முட்டை</p>
<p class="Shlok">கீண்டிலது; அனந்தன் உச்சி</p>
<p class="Shlok">கிழிந்திலது; எழுந்து வேலை</p>
<p class="Shlok">மீண்டில; சுடர்கள் யாவும்</p>
<p class="Shlok">விழுந்தில; வேதம் செய்கை</p>
<p class="Shlok">மாண்டிலது;— என்னும் தன்மை</p>
<p class="Shlok para-style-override-7">வாய்மையால், உணர்தி மன்னோ! (33)</p>
<p class="Shlok">சோகத்தாள் ஆய நங்கை</p>
<p class="Shlok">கற்பினால், தொழுதற்கு ஒத்த</p>
<p class="Shlok">மாகத்தார் தேவிமாரும்,</p>
<p class="Shlok">வான் சிறப்பு உற்றார்; மற்றைப்</p>
<p class="Shlok">பாகத்தாள், இப்போது ஈசன்</p>
<p class="Shlok">மகுடத்தாள்; பதுமத்தாளும்,</p>
<p class="Shlok">ஆகத்தாள் அல்லள், மாயன்</p>
<p class="Shlok para-style-override-7">ஆயிரம் மௌலி மேலாள். (34)</p>
<p class="Shlok">இலங்கையை முழுதும் நாடி,</p>
<p class="Shlok">இராவணன் இருக்கை எய்தி,</p>
<p class="Shlok">பொலங் குழையவரை எல்லாம்</p>
<p class="Shlok">பொதுவுற நோக்கிப் போந்தேன்,</p>
<p class="Shlok">அலங்கு தண் சோலை புக்கேன்;</p>
<p class="Shlok">அவ்வழி, அணங்கு அன்னாளை,</p>
<p class="Shlok">கலங்கு தெண் திரையிற்று ஆய</p>
<p class="Shlok para-style-override-7">கண்ணின் நீர்க் கடலில், கண்டேன். (35)</p>
<p class="Shlok">அரக்கியர் அளவு அற்றார்கள்,</p>
<p class="Shlok">அலகையின் குழுவும் அஞ்ச</p>
<p class="Shlok">நெருக்கினர் காப்ப, நின்பால்</p>
<p class="Shlok">நேயமே அச்சம் நீக்க,</p>
<p class="Shlok">இரக்கம் என்ற ஒன்று தானே</p>
<p class="Shlok">ஏந்திழை வடிவம் எய்தி,</p>
<p class="Shlok">தருக்கு உயர் சிறை உற்றன்ன</p>
<p class="Shlok para-style-override-7">தகையள், அத் தமியள் அம்மா! (36)</p>
<p class="Shlok">தையலை வணங்கற்கு ஒத்த</p>
<p class="Shlok">இடை பெறும் தன்மை நோக்கி,</p>
<p class="Shlok">ஐய! யான் இருந்த காலை,</p>
<p class="Shlok">அலங்கல் வேல் இலங்கை வேந்தன்</p>
<p class="Shlok">எய்தினன்; இரந்து கூறி</p>
<p class="Shlok">இறைஞ்சினன்; இருந்து நங்கை</p>
<p class="Shlok">வெய்து உரை சொல்ல, சீறி,</p>
<p class="Shlok para-style-override-7">கோறல் மேற்கொண்டுவிட்டான். (37)</p>
<p class="Shlok">ஆயிடை, அணங்கின் கற்பும்,</p>
<p class="Shlok">ஐய! நின் அருளும், செய்ய</p>
<p class="Shlok">தூய நல் அறனும் என்று, இங்கு</p>
<p class="Shlok">இனையன தொடர்ந்து காப்ப,</p>
<p class="Shlok">போயினன், அரக்கிமாரை, ‘சொல்லுமின்</p>
<p class="Shlok">பொதுவின்’ என்று, ஆங்கு</p>
<p class="Shlok">ஏயினன்; அவர் எலாம் என்</p>
<p class="Shlok para-style-override-7">மந்திரத்து உறங்கியிற்றார். (38)</p>
<p class="Shlok">அன்னது ஓர் பொழுதில்</p>
<p class="Shlok">நங்கை ஆர் உயிர் துறப்பதாக</p>
<p class="Shlok">உன்னினள்; கொடி ஒன்று ஏந்தி,</p>
<p class="Shlok">கொம்போடும் உறைப்பச் சுற்றி,</p>
<p class="Shlok">தன் மணிக் கழுத்தில் சார்த்தும்</p>
<p class="Shlok">அளவையில் தடுத்து, நாயேன்,</p>
<p class="Shlok">பொன் அடி வணங்கி நின்று,</p>
<p class="Shlok para-style-override-7">நின் பெயர் புகன்ற போழ்தில், (39)</p>
<p class="Shlok">“வஞ்சனை அரக்கர் செய்கை இது”</p>
<p class="Shlok">என மனக்கொண்டேயும்,</p>
<p class="Shlok">“அஞ்சன வண்ணத்தான்தன் பெயர்</p>
<p class="Shlok">உரைத்து, அளியை, என்பால்</p>
<p class="Shlok">துஞ்சுறு, பொழுதில் தந்தாய் துறக்கம்”</p>
<p class="Shlok">என்று உவந்து சொன்னாள்—</p>
<p class="Shlok">மஞ்சு என, வன மென் கொங்கை</p>
<p class="Shlok para-style-override-7">வழிகின்ற மழைக் கண் நீராள். (40)</p>
<p class="Shlok">அறிவுறத் தெரியச் சொன்ன,</p>
<p class="Shlok">பேர் அடையாளம் யாவும்,</p>
<p class="Shlok">செறிவுற நோக்கி, நாயேன்</p>
<p class="Shlok">சிந்தையில் திருக்கம் இன்மை</p>
<p class="Shlok">முறிவு அற எண்ணி, வண்ண</p>
<p class="Shlok">மோதிரம் காட்ட, கண்டாள்;</p>
<p class="Shlok">இறுதியின் உயிர் தந்து ஈயும்</p>
<p class="Shlok para-style-override-7">மருந்து ஒத்தது, அனையது—எந்தாய்! (41)</p>
<p class="Shlok">ஒரு கணத்து இரண்டு கண்டேன்;</p>
<p class="Shlok">ஒளி மணி ஆழி, ஆன்ற</p>
<p class="Shlok">திரு முலைத் தடத்து வைத்தாள்;</p>
<p class="Shlok">வைத்தலும், செல்வ! நின்பால்</p>
<p class="Shlok">விரகம் என்பதனின் வந்த</p>
<p class="Shlok">வெங் கொழுந் தீயினால் வெந்து</p>
<p class="Shlok">உருகியது; உடனே ஆறி,</p>
<p class="Shlok para-style-override-7">வலித்தது, குளிர்ப்பு உள் ஊற. (42)</p>
<p class="Shlok">வாங்கிய ஆழிதன்னை,</p>
<p class="Shlok">‘வஞ்சர் ஊர் வந்ததாம்’ என்று</p>
<p class="Shlok">ஆங்கு உயர் மழைக் கண் நீரால்</p>
<p class="Shlok">ஆயிரம் கலசம் ஆட்டி,</p>
<p class="Shlok">ஏங்கினள் இருந்தது அல்லால்,</p>
<p class="Shlok">இயம்பலள்; எய்த்த மேனி</p>
<p class="Shlok">வீங்கினள்; வியந்தது அல்லால்,</p>
<p class="Shlok para-style-override-7">இமைத்திலள்; உயிர்ப்பு விண்டாள். (43)</p>
<p class="Shlok">அன்னவர்க்கு, அடியனேன்,</p>
<p class="Shlok">நிற் பிரிந்த பின் அடுத்த எல்லாம்</p>
<p class="Shlok">சொல் முறை அறியச் சொல்லி,</p>
<p class="Shlok">“தோகை! நீ இருந்த சூழல்</p>
<p class="Shlok">இன்னது என்று அறிகிலாமே,</p>
<p class="Shlok">இத்தனை தாழ்த்தது” என்றே,</p>
<p class="Shlok">மன்ன! நின் வருத்தப்பாடும்</p>
<p class="Shlok para-style-override-7">உணர்த்தினென்; உயிர்ப்பு வந்தாள். (44)</p>
<p class="Shlok">இங்கு உள தன்மை எல்லாம்</p>
<p class="Shlok">இயைபுளி இயையக் கேட்டாள்;</p>
<p class="Shlok">அங்கு உள தன்மை எல்லாம்</p>
<p class="Shlok">அடியனேற்கு அறியச் சொன்னாள்;</p>
<p class="Shlok">“திங்கள் ஒன்று இருப்பென் இன்னே;</p>
<p class="Shlok">திரு உளம் தீர்ந்த பின்னை,</p>
<p class="Shlok">மங்குவென் உயிரோடு” என்று,</p>
<p class="Shlok para-style-override-2">உன் மலரடி சென்னி வைத்தாள். (45)</p>
<p class="Sub-Title">சூடாமணியை இராமனிடம் வழங்குதல்</p>
<p class="Shlok">‘வைத்தபின், துகிலின் வைத்த</p>
<p class="Shlok">மாமணிக்கு அரசை வாங்கி,</p>
<p class="Shlok">கைத்தலத்தது இனிதின் ஈந்தாள்;</p>
<p class="Shlok">தாமரைக் கண்கள் ஆர,</p>
<p class="Shlok">வித்தக! காண்டி!’ என்று,</p>
<p class="Shlok">கொடுத்தனன்— வேத நல் நூல்</p>
<p class="Shlok">உய்த்துள காலம் எல்லாம்</p>
<p class="Shlok para-style-override-2">புகழொடும் ஒக்க நிற்பான். (46)</p>
<p class="Sub-Title">சூடாமணி, சீதையின் கைத்தலம் பற்றிய அன்று அவள் சூடிய மணி</p>
<p class="Shlok">பை பையப் பயந்த காமம்</p>
<p class="Shlok">பரிணமித்து உயர்ந்து பொங்கி,</p>
<p class="Shlok">மெய்யுற வெதும்பி, உள்ளம்</p>
<p class="Shlok">மெலிவுறு நிலையை விட்டான்;</p>
<p class="Shlok">ஐயனுக்கு, அங்கி முன்னர்,</p>
<p class="Shlok">அங்கையால் பற்றும் நங்கை</p>
<p class="Shlok">கை எனல் ஆயிற்று அன்றே—</p>
<p class="Shlok para-style-override-7">கை புக்க மணியின் காட்சி! (47)</p>
<p class="Shlok">பொடித்தன உரோமம்; போந்து</p>
<p class="Shlok">பொழிந்தன கண்ணீர்; பொங்கித்</p>
<p class="Shlok">துடித்தன, மார்பும் தோளும்;</p>
<p class="Shlok">தோன்றின வியர்வின் துள்ளி;</p>
<p class="Shlok">மடித்தது, மணி வாய்; ஆவி</p>
<p class="Shlok">வருவது போவது ஆகித்</p>
<p class="Shlok">தடித்தது, மேனி; என்னே,</p>
<p class="Shlok para-style-override-2">யார் உளர் தன்மை தேர்வார்? (48)</p>
<p class="Sub-Title">‘அடுத்த செயல் என்ன?’ என்று வினவுதல்</p>
<p class="Shlok">ஆண்டையின், அருக்கன் மைந்தன்,</p>
<p class="Shlok">‘ஐய! கேள், அரிவை நம்பால்</p>
<p class="Shlok">காண்டலுக்கு எளியள் ஆனாள்’</p>
<p class="Shlok">என்றலும், ‘காலம் தாழ,</p>
<p class="Shlok">ஈண்டு, இனும் இருத்தி போலாம்’</p>
<p class="Shlok">என்றனன்; என்றலோடும்,</p>
<p class="Shlok">தூண் திரண்டனைய தோளான்,</p>
<p class="Shlok para-style-override-2">பொருக்கென எழுந்து சொன்னான். (49)</p>
<p class="Sub-Title">வானரப்படை புறப்பட்டது</p>
<p class="Shlok">‘எழுக, வெம் படைகள்!’ என்றான்;</p>
<p class="Shlok">‘ஏ’ எனும் அளவில், எங்கும்</p>
<p class="Shlok">முழு முரசு எற்றி, கொற்ற</p>
<p class="Shlok">வள்ளுவர் முடுக்க, முந்தி</p>
<p class="Shlok">பொழி திரை அன்ன வேலை</p>
<p class="Shlok">புடை பரந்தென்னப் பொங்கி,</p>
<p class="Shlok">வழுவல் இல் வெள்ளத் தானை,</p>
<p class="Shlok para-style-override-2">தென் திசை வளர்ந்தது அன்றே! (50)</p>
<p class="Sub-Title">வானரவீரர், உற்சாகம் கரைபுரண்டு நடத்தல்</p>
<p class="Shlok">வீரரும் விரைவில் போனார்; விலங்கல்</p>
<p class="Shlok">மேல் இலங்கை, வெய்யோர்</p>
<p class="Shlok">பேர்வு இலாக் காவற்பாடும்,</p>
<p class="Shlok">பெருமையும், அரணும், கொற்றக்</p>
<p class="Shlok">கார் நிறத்து அரக்கர் என்போர்</p>
<p class="Shlok">முதலிய, கணிப்பு இலாத,</p>
<p class="Shlok">வார் கழல் அனுமன் சொல்ல,</p>
<p class="Shlok para-style-override-2">வழி நெடிது எளிதின் போனார். (51)</p>
<p class="Sub-Title">தென்கடல் சேர்ந்தார்கள்</p>
<p class="Shlok">அந் நெறி நெடிது செல்ல,</p>
<p class="Shlok">அரிக் குலத்து அரசனோடும்,</p>
<p class="Shlok">நல் நெறிக் குமரர் போக,</p>
<p class="Shlok">நயந்து உடன் புணர்ந்த சேனை,</p>
<p class="Shlok">இன் நெடும் பழுவக் குன்றில்</p>
<p class="Shlok">பகல் எலாம் இறுத்த பின்னர்,</p>
<p class="Shlok">பன்னிரு பகலில் சென்று,</p>
<p class="Shlok para-style-override-7">தென் திசைப் பரவை கண்டார். (52)</p>
<p class="Book-End-Line"><span class="char-style-override-5">கம்ப ராமாயணம் சுந்தர காண்டம் முற்றிற்று.</span></p>
<p class="Uwach para-style-override-4">॥ ஜெய் ஜெய் ஸ்ரீராம் ॥<span></span></p>


<p class="Page-Break">ஜெய் ஸ்ரீராம்</p>
<p class="Heading" id="toc_marker-18">மிகைப் பாடல்கள்</p>
<p class="Sub-Heading">1. கடல் தாவு படலம்</p>
<p class="Shlok">சென்றனன், இராமன் பாதம்</p>
<p class="Shlok">சிந்தையில் நிறுத்தி—திண் தோள்</p>
<p class="Shlok">வன் திறல் அனுமன்—வாரி</p>
<p class="Shlok">கடக்குமாறு உளத்தின் எண்ணி,</p>
<p class="Shlok">பொன் திணி சிகர கோடி</p>
<p class="Shlok">மயேந்திரப் பொருப்பின் ஏறி,</p>
<p class="Shlok">நின்றிடும் தன்மை எம்மால்</p>
<p class="Shlok para-style-override-7">நிகழ்த்தலாம் தகைமைத்து ஆமோ?</p>
<p class="Shlok">இமையவர் ஏத்த வாழும்</p>
<p class="Shlok">இராவணன் என்னும் மேலோன்</p>
<p class="Shlok">அமை திரு நகரைச் சூழ்ந்த</p>
<p class="Shlok">அளக்கரைக் கடக்க, வீரன்,</p>
<p class="Shlok">சுமை பெறு சிகர கோடித்</p>
<p class="Shlok">தொல் மயேந்திரத்தின், வெள்ளிச்</p>
<p class="Shlok">சிமையமேல் நின்ற தேவன்</p>
<p class="Shlok para-style-override-7">தன்மையின், சிறந்து நின்றான்.</p>
<p class="Text para-style-override-5">(இவ்விரு பாடல்களும் இப்படலத்தின் முதற்பாடலான ‘ஆண்தகை ஆண்டு’ எனத் துவங்கும் பாடலின் முன்பு காணப்படுகின்றன. இத்துடன் கிட்கிந்தா காண்டத்தில் மயேந்திரப் படலத்தின் இறுதியிலுள்ள நான்கு பாடல்களும் (26—29) வரிசை முறை மாறிக் கலந்துள்ளன.)</p>
<p class="Shlok">பெருஞ் சிலம்பு அறையின்</p>
<p class="Shlok">வாழும் பெரு வலி அரக்கர் யாரும்</p>
<p class="Shlok">பொரும் சின மடங்கல் வீரன்</p>
<p class="Shlok">பொதுத்திட மிதித்தலோடும்</p>
<p class="Shlok">அருஞ் சினம் அடங்கி, தம்தம்</p>
<p class="Shlok">மாதரைத் தழுவி, அங்கம்</p>
<p class="Shlok">நெரிஞ்சுற, கடலின் வீழ்ந்தார்,</p>
<p class="Shlok para-style-override-7">நெடுஞ் சுறா மகரம் நுங்க, (7—1)</p>
<p class="Shlok">விண்ணோர் அது கண்டனர்,</p>
<p class="Shlok">உள்ளம் வியந்து மேல்மேல்</p>
<p class="Shlok">கண் ஓடிய நெஞ்சினர்,</p>
<p class="Shlok">காதல் கவற்றலாலே,</p>
<p class="Shlok">எண்ணோடு இயைந்து</p>
<p class="Shlok">துணை ஆகும் இயக்கி ஆய</p>
<p class="Shlok">பெண்ணோடு இறை இன்னன</p>
<p class="Shlok para-style-override-7">பெற்றி உணர்த்தினாரால். (64—1)</p>
<p class="Shlok">பரவுக் குரல், பணிலக் குரல்,</p>
<p class="Shlok">பணையின் குரல், பறையின்</p>
<p class="Shlok">விரவுக் குரல், சுருதிக் குரல்,</p>
<p class="Shlok">விசயக் குரல், விரவா,</p>
<p class="Shlok">அரவக் குலம் உயிர் உக்கு உக,</p>
<p class="Shlok">அசனிக் குரல் அடு போர்</p>
<p class="Shlok">உரவுக் கருடனும் உட்கிட,</p>
<p class="Shlok para-style-override-7">உயிர்க்கின்றன— ஒருபால். (74—1)</p>
<p class="Shlok">வானோர் பசுந் தருவின் மா மலர்கள் தூவ,</p>
<p class="Shlok">ஏனோரும் நின்று, ‘சயம் உண்டு’ என இயம்ப,</p>
<p class="Shlok">தான் ஓர் பெருங் கருடன் என்ன, எதிர் தாவிப்</p>
<p class="Shlok para-style-override-7">போனான், விரைந்து, கடிதே போகும் எல்லை. (74—2)</p>
<p class="Shlok">என்று தன் இதயத்து உன்னி,</p>
<p class="Shlok">எறுழ் வலித் தடந் தோள் வீரன்</p>
<p class="Shlok">நின்றனன், நெடிய வெற்பின்;</p>
<p class="Shlok">நினைப்ப அரும் இலங்கை மூதூர்</p>
<p class="Shlok">ஒன்றிய வடிவம் கண்டு, ஆங்கு,</p>
<p class="Shlok">உளத்திடைப் பொறுக்கல் ஆற்றான்;</p>
<p class="Shlok">குன்று உறழ் புயத்து மேலோன்</p>
<p class="Shlok para-style-override-7">பின்னரும் குறிக்கலுற்றான். (94—1)</p>
<p class="Chapter-End para-style-override-4">* * * * *<span></span></p>


<p class="Page-Break"> </p>
<p class="Sub-Heading">2. ஊர் தேடு படலம்</p>
<p class="Shlok">‘ஊறு மிகவே உறினும், யானும் அமர் தேரேன்,</p>
<p class="Shlok">தேறல் இல் அரக்கர் புரி தீமை அது தீர்வுற்று,</p>
<p class="Shlok">ஏறும் வகை எங்குள? இராமனிடை அல்லால்,</p>
<p class="Shlok para-style-override-7">மாறும் மதி வேறு பிறிது இல்’ என மதித்தான். (73—1)</p>
<p class="Shlok">‘கண்ட வனப்பான், மேனி</p>
<p class="Shlok">கரக்கும் கருமத்தான்,</p>
<p class="Shlok">கொண்டல் செறிப்பான், வானரம்</p>
<p class="Shlok">என்றும் கொளல் அன்றே;</p>
<p class="Shlok">அண்டம் அனைத்தும் பூரணன்</p>
<p class="Shlok">ஆகும் அவன் ஆகும்;</p>
<p class="Shlok">சண்டை கொடுத்தும் கொள்வன்’</p>
<p class="Shlok para-style-override-7">எனத் தான் சலம் உற்றாள். (86—1)</p>
<p class="Shlok">ஆயவன் அருளால், மீட்டும்</p>
<p class="Shlok">அந்தரி அறைந்தாள், ‘முன் நாள்</p>
<p class="Shlok">மாய மா நகரம்தன்னை வகுத்து,</p>
<p class="Shlok">அயன் என்னும் மேலாம்</p>
<p class="Shlok">தூயவன் என்னை நோக்கி,</p>
<p class="Shlok">“சுந்தரி! காப்பாய்” என்று, ஆங்கு,</p>
<p class="Shlok">ஏயினன், இதற்கு நாமம் இலங்கை</p>
<p class="Shlok para-style-override-7">என்று எவரும் போற்ற. (93—1)</p>
<p class="Shlok">இத் திறம் அனந்த கோடி</p>
<p class="Shlok">இராக்கதக் குழுவின் உள்ளார்</p>
<p class="Shlok">தத்தம செய்கை எல்லாம்</p>
<p class="Shlok">தனித் தனி நோக்கி, தாங்காது,</p>
<p class="Shlok">‘எத் திறம் இவர்தம் சீரை</p>
<p class="Shlok">எண்ணுவது?’ எனவே, அண்ணல்</p>
<p class="Shlok">உத்தமன் தேவிதன்னை</p>
<p class="Shlok para-style-override-7">ஒழிவு அற நாடிப் போனான். (120—1)</p>
<p class="Shlok">கிடந்தனன், வடவரை கிடந்தபோல்; இரு</p>
<p class="Shlok">தடம் புயம் திசைகளை அளக்கத் தாங்கிய</p>
<p class="Shlok">உடம்பு உறு முயற்சியின் உறங்கினான், கடை</p>
<p class="Shlok para-style-override-7">இடம் பெறு தீவினை யாவும் ஏத்தவே. (123—1)</p>
<p class="Shlok">குடம் தரும் செவிகளும், குன்றம் நாணுறத்</p>
<p class="Shlok">தடந் தரு கரங்களும், தாளும், தாங்குறாக்</p>
<p class="Shlok">கிடந்தது ஓர் இருள் எனக் கிடந்துளான்தனை</p>
<p class="Shlok para-style-override-7">அடைந்தனன், அஞ்சுறாது—அனுமன் ஆண்மையான். (130—1)</p>
<p class="Chapter-End para-style-override-4">* * * * *<span></span></p>


<p class="Page-Break"> </p>
<p class="Sub-Heading">3. காட்சிப் படலம்</p>
<p class="Shlok">எயிலின் உட்படு நகரின்</p>
<p class="Shlok">யோசனை எழு—நூறும்</p>
<p class="Shlok">அயிலினின் படர் இலங்கை</p>
<p class="Shlok">மற்று அடங்கலும் அணுகி,</p>
<p class="Shlok">மயல் அறத் தனி</p>
<p class="Shlok">தேடிய மாருதி, வனசக்</p>
<p class="Shlok">குயில் இருந்த அச் சோலை</p>
<p class="Shlok para-style-override-7">கண்டு, இதயத்தில் குறித்தான். (1—1)</p>
<p class="Shlok">அஞ்சனத்து ஒளிர் அமலனை</p>
<p class="Shlok">மாயையின் அகற்றி,</p>
<p class="Shlok">வஞ்சகத் தொழில் இராவணன்</p>
<p class="Shlok">வவ்வினன் கொடுவந்து,</p>
<p class="Shlok">இஞ்சி உட்படும் இலங்கையின்</p>
<p class="Shlok">சிறையில் வைத்திட, ஓர்</p>
<p class="Shlok">தஞ்சம் மற்று இலை; தான்</p>
<p class="Shlok para-style-override-7">ஒரு தனி இருந்து அயர்வாள். (2—1)</p>
<p class="Shlok">கண்ணின் நீர்ப் பெருந் தாரைகள்</p>
<p class="Shlok">முலைத் தடம் கடந்து</p>
<p class="Shlok">மண்ணின் மீதிடைப் புனல்</p>
<p class="Shlok">என வழிந்து அவை ஓட,</p>
<p class="Shlok">விண்ணை நோக்குறும்; இரு கரம்</p>
<p class="Shlok">குவிக்கும்; வெய்து உயிர்க்கும்;</p>
<p class="Shlok">எண்ணும்; மாறு இலாப் பிணியினால்</p>
<p class="Shlok para-style-override-7">இவை இவை இயம்பும்: (10—1)</p>
<p class="Shlok">‘மாய மானின்பின் தொடர்ந்த</p>
<p class="Shlok">நாள், “மாண்டனன்” என்று</p>
<p class="Shlok">வாயினால் எடுத்து உரைத்தது</p>
<p class="Shlok">வாய்மை கொள் இளையோன்</p>
<p class="Shlok">போய், அவன் செயல் கண்டு,</p>
<p class="Shlok">உடல் பொன்றினன் ஆகும்;</p>
<p class="Shlok">ஆயது இன்னது என்று அறிந்திலேன்’</p>
<p class="Shlok para-style-override-7">என்று என்றும் அயர்வாள். (16—1)</p>
<p class="Shlok">இன்ன எண்ணி, இடர் உறுவாள் மருங்கு,</p>
<p class="Shlok">உன் ஓர் ஆயிர கோடி அரக்கியர்</p>
<p class="Shlok">துன்னு காவலுள், தூய திரிசடை</p>
<p class="Shlok para-style-override-7">என்னும் மங்கை துணைஇன்றி, வேறுஇலாள். (29—1)</p>
<p class="Shlok">தரும நீதி தழுவிய சிந்தை கொண்டு</p>
<p class="Shlok">உரிய வீடணன் தந்தருள் ஒண்டொடி,</p>
<p class="Shlok">திரிசடைக் கொடி, நாள்தொறும் தேற்று சொல்</p>
<p class="Shlok para-style-override-7">அருளினால், தனது ஆவி பெற்று உய்ந்துளாள். (29—2)</p>
<p class="Shlok">அன்னள் ஆய அருந்ததிக் கற்பினாள்</p>
<p class="Shlok">மன்னு சோலையில் மாருதியும் வர,</p>
<p class="Shlok">தன் இடம் துடித்து எய்துற, சானகி</p>
<p class="Shlok para-style-override-7">என்னும் மங்கை, இனிது இருந்தாள்அரோ. (29—3)</p>
<p class="Shlok">‘தாட்சி இன்று’ என, திரிசடையும், ‘சாலவும்</p>
<p class="Shlok">மாட்சியின் அமைந்தது, மலர் உளாள் தொழும்</p>
<p class="Shlok">காட்சியாய்! இக் குறி கருதும் காலையில்,</p>
<p class="Shlok para-style-override-7">ஆட்சியே கடன் என அறிந்து நல்குவாய். (32—1)</p>
<p class="Shlok">மீட்டும், அத் திரிசடை என்னும் மென் சொலாள்,</p>
<p class="Shlok">‘தோள் தடம் பொரு குழைத் தொண்டைத் தூய்மொழி</p>
<p class="Shlok">கேட்டி; வெங் கடு எனாக் கிளர் உற்பாதம்ஆய்,</p>
<p class="Shlok para-style-override-7">நாட்டினை; யாவரும் நடுக்கம் காண்டுமால். (53—1)</p>
<p class="Shlok">சிரம் ஒரு மூன்றினார்; திருக்கு மூன்றினார்;</p>
<p class="Shlok">கரம் ஒரு மூன்றினார்; காலும் மூன்றினார்;</p>
<p class="Shlok">உரம் உறு வன முலை வெரிநின் மூன்று உளார்;</p>
<p class="Shlok para-style-override-7">பொரு அரும் உலகையும் புதைக்கும் வாயினார். (55—1)</p>
<p class="Shlok">என்ன வாழ்த்திய மாருதி, ‘ஈது நாம்</p>
<p class="Shlok">இன்னும் காண்டும்’ என, மறைந்து எய்தினான்;</p>
<p class="Shlok">சொன்ன வாள் அரக்கன் சுடு தீச் சுடும்</p>
<p class="Shlok para-style-override-7">அன்னை வைகுறும் அவ் இடத்து ஆயினான். (101—1)</p>
<p class="Shlok">இன்று நாளை அருளும் திருவருள்</p>
<p class="Shlok">என்று கொண்டு, இதனால் அழிவேனை நீ</p>
<p class="Shlok">கொன்று இறந்தனை கூடுதியோ? குழை</p>
<p class="Shlok para-style-override-7">தின்று உறங்கி மறம் தவாச் செல்வியே! (103—1)</p>
<p class="Shlok">என்றனன், எயிறு தின்னா,</p>
<p class="Shlok">எரி எழ விழித்து நோக்கி,</p>
<p class="Shlok">நி....லத் தாவி நிலன்</p>
<p class="Shlok">ஒளி கலனில் தோய,</p>
<p class="Shlok">மின்தனை மின் சூழ்ந்தென்ன</p>
<p class="Shlok">அரம்பையர் சூழ, மெல்லச்</p>
<p class="Shlok">சென்று, அவன்தன்னைச் சார்ந்தாள்,</p>
<p class="Shlok para-style-override-7">மயன் அருள் திலகம் அன்னாள். (149—1)</p>
<p class="Shlok">பொருக்கென அவனி......க.....</p>
<p class="Shlok">கொடி முறுவல் பூப்ப,</p>
<p class="Shlok">அரக்கர் கோமகனை நோக்கி,</p>
<p class="Shlok">‘ஆண்மை அன்று; அழகும் அன்றால்</p>
<p class="Shlok">செருக்கு உறு தவத்தை, கற்பின்</p>
<p class="Shlok">தெய்வத்தை, திருவை, இன்னே</p>
<p class="Shlok">வெருக் கொளச் செய்வது! ஐயா!’</p>
<p class="Shlok para-style-override-7">என, இவை விளம்பலுற்றாள்; (149—2)</p>
<p class="Shlok">செம் மலர்த் திருவின் நாளும்</p>
<p class="Shlok">சிறப்பு உறு திலதம் அன்னார்,</p>
<p class="Shlok">வெம்மை உற்று உன்மேல் வீழ்வார்,</p>
<p class="Shlok">வெள்கியே நகை செய்து ஓத,</p>
<p class="Shlok">தம் மனத்து ஆசை வேறோர்</p>
<p class="Shlok">தலைமகற்கு உடையாள் தன்னை</p>
<p class="Shlok">அம்மலற்று இறைஞ்சும் வேட்கை</p>
<p class="Shlok para-style-override-7">ஆடவற்கு உரியது அன்றே. (149—3)</p>
<p class="Shlok">‘புலத்தியன் மரபின் வந்து</p>
<p class="Shlok">புண்ணியம் புரிந்த மேன்மைக்</p>
<p class="Shlok">குலத்து இயல்பு அதனுக்கு என்றும்</p>
<p class="Shlok">பழி அன்றோ? என்றும் கொள்ளாய்!</p>
<p class="Shlok">வலத்து இயல் ஆண்மைக்கு</p>
<p class="Shlok">ஈது மாசு’ மதிப்பி.........</p>
<p class="Shlok para-style-override-7">........................................................................... (149—4)</p>
<p class="Shlok">வாச மென் குழலினாரால்</p>
<p class="Shlok">மண்ணினில், வானில், யார்க்கும்</p>
<p class="Shlok">நாசம் வந்து ஏன்று.........</p>
<p class="Shlok">மறைகளே நவிலும் மாற்றம்,</p>
<p class="Shlok">பூசல் வண்டு உறையும் தாராய்!</p>
<p class="Shlok">அறிந்தும் நீ, புகழால், பொற்பால்,</p>
<p class="Shlok">தேசுடையவளோ, என்னின்,</p>
<p class="Shlok para-style-override-7">சீதையும்?....................... (149—5)</p>
<p class="Shlok">என்றார்; இன்னும் எத்தனை</p>
<p class="Shlok">சொல் கொண்டு இதம் மாறக்</p>
<p class="Shlok">கன்றாநின்றார், காலும்</p>
<p class="Shlok">எயிற்றார், கனல் கண்ணார்;</p>
<p class="Shlok">ஒன்றோ? மற்றும் ஆயிர</p>
<p class="Shlok">கோடி உளர் அம்மா!</p>
<p class="Shlok">பொன்றா வஞ்சம் கொண்டவர்</p>
<p class="Shlok para-style-override-7">இன்னும் புகல்கின்றார்; (156—2)</p>
<p class="Shlok">தீயோர் செய்கைதானும்,</p>
<p class="Shlok">இராமன் ஒரு தேவித்</p>
<p class="Shlok">தாயாள் துன்பும், மாருதி</p>
<p class="Shlok">கண்டே தளர்வு எய்தி,</p>
<p class="Shlok">மாயாது ஒன்றே அன்றி,</p>
<p class="Shlok">மனத்தே மலி துன்பத்து</p>
<p class="Shlok">ஓயாது உன்னிச் சோர்பவன்</p>
<p class="Shlok para-style-override-7">ஒன்று அங்கு உணர்வுற்றான். (159—1)</p>
<p class="Chapter-End para-style-override-4">* * * * *<span></span></p>


<p class="Page-Break"> </p>
<p class="Sub-Heading">4. உருக்காட்டு படலம்</p>
<p class="Shlok">சுற்றிய கொடி ஒன்றைத் துணித்து, தூயள், ஓர்</p>
<p class="Shlok">பொன் தடங் கொம்பினில் பூட்டி, ‘பூமியே!</p>
<p class="Shlok">நல் தவம் உடையள் யான்ஆகின், நாயகன்</p>
<p class="Shlok para-style-override-7">வெற்றி சேர் திருவடி மேவுவேன்’ என்றாள். (21—1)</p>
<p class="Shlok">என்று அருந்ததி, மனத்து, எம்மை ஆளுடைத்</p>
<p class="Shlok">துன்ற அருங் கற்பினாள், சுருதி நாயகன்</p>
<p class="Shlok">பொன் தரு மலர்ப் பதம் வழுத்தி, பூங் கொடி</p>
<p class="Shlok para-style-override-7">தன் தனிக் கழுத்திடைத் தரிக்கும் ஏல்வையின். (21—2)</p>
<p class="Shlok">எய்தினள், பின்னும் எண்ணாத எண்ணி, ‘ஈங்கு</p>
<p class="Shlok">உய் திறம் இல்லை!’ என்று ஒருப்பட்டு, ஆங்கு ஒரு</p>
<p class="Shlok">கொய் தளிர்க் கொம்பிடைக் கொடி இட்டே தலை</p>
<p class="Shlok para-style-override-7">பெய்திடும் ஏல்வையில், தவத்தின் பெற்றியால். (21—3)</p>
<p class="Shlok">தோன்றினன், தனது உருக் காண; தூயவள்,</p>
<p class="Shlok">மூன்று உலகினுக்கும் ஓர் அன்னை, மொய்ம் மலர்</p>
<p class="Shlok">தேன் திகழ் திருவடி சென்னியால் தொழுது</p>
<p class="Shlok para-style-override-7">ஆன்ற பேர் அன்பு கொண்டு, அறைதல்மேயினான்; (22—1)</p>
<p class="Shlok">நோக்கினேன்; அரக்கியர், நுனிப்பு இல் கோடியர்</p>
<p class="Shlok">நீக்கினர் துயிலினை; நின்னைக் காணுதற்கு</p>
<p class="Shlok">ஆக்கிய காலம் பார்த்து, அயல் மறைந்து, பின்</p>
<p class="Shlok para-style-override-7">தாக்கு அணங்கு அவர் துயில்கண்டு, சார்ந்துளேன். (23—1)</p>
<p class="Shlok">நிலை பெற, அயன் இருந்து, இயற்று நீலத்தின்</p>
<p class="Shlok">சிலை மணி வள்ளமும் உவமை சேர்கல;</p>
<p class="Shlok">“அலவன், அது” என்பரால், அறிவு இலோர்; அவர்</p>
<p class="Shlok para-style-override-7">உலைவு அறுதிரு முழங்காலுக்கு ஒப்பு உண்டோ? (43—1)</p>
<p class="Shlok">‘எள்ளற்கு அரிய நிலை ஆகி,</p>
<p class="Shlok">இயைந்து தம்மில் இணை உரு ஆய்,</p>
<p class="Shlok">தள்ளப்படாத தகை ஆகி,</p>
<p class="Shlok">சார் கத்திரிகை வகை ஒழுகா,</p>
<p class="Shlok">அள்ளற் பள்ளத்து அகன் புனல்</p>
<p class="Shlok">சூழ் அகன்ற வாவிக்குள் நின்ற</p>
<p class="Shlok">வள்ளைத் தண்டின் வனப்பு அழித்த,</p>
<p class="Shlok para-style-override-7">மகரம் செறியாக்குழை’ என்றான். (49—1)</p>
<p class="Shlok">தவம் தந்த நெஞ்சின் தனது ஆர் உயிர்த் தம்பியோடும்,</p>
<p class="Shlok">நவம் தந்த குன்றும், கொடுங் கானமும், நாடி ஏகி,</p>
<p class="Shlok">கவந்தன்தனது ஆவி கவர்ந்து, ஒருகாலும் நீங்காச்</p>
<p class="Shlok para-style-override-7">சிவம் தந்து, மெய்ம்மைச் சபரிக்குத் தீர்ந்து வந்தான். (88—1)</p>
<p class="Shlok">‘சென்றேன் அடியேன், உனது இன்னல்</p>
<p class="Shlok">சிறிதே உணர்த்தும் அத்துணையும்</p>
<p class="Shlok">அன்றே, அரக்கர் வருக்கம் உடன்</p>
<p class="Shlok">அடைவது; அல்லாது, அரியின் கை</p>
<p class="Shlok">மன்றே கமழும் தொடை அன்றே,</p>
<p class="Shlok">நிருதர் குழுவும் மாநகரும்’</p>
<p class="Shlok">என்றே இறைஞ்சி, பின்னரும் ஒன்று</p>
<p class="Shlok para-style-override-7">இசைப்பான் உணர்ந்தான் ஈறு இல்லான். (117—1)</p>
<p class="Chapter-End para-style-override-4">* * * * *<span></span></p>


<p class="Page-Break"> </p>
<p class="Sub-Heading">5. சூடாமணிப் படலம்</p>
<p class="Shlok">‘சேண் தவா நெறி செல் பகல் தீங்கு அற,</p>
<p class="Shlok">மீண்டு, தம்பியும் வீரனும் ஊர் புக,</p>
<p class="Shlok">பூண்ட பேர் அன்பினோருடன் போதியால்!</p>
<p class="Shlok para-style-override-7">ஈண்டு யான் வரம் வேண்டினென், ஈறு இலாய்!’ (31—1)</p>
<p class="Shlok">என்று உரைத்திடுதி; பின், அயோத்தி எய்தினால்,</p>
<p class="Shlok">வென்றி வெஞ் சிலையினான் மனம் விழைந்திடாது;</p>
<p class="Shlok">அன்றியே, மறை நெறிக்கு அருகன் அல்லனால்;</p>
<p class="Shlok para-style-override-7">பொன் திணி மௌலியும் புனைதல் இல்லையால். (38—1)</p>
<p class="Shlok">“கொற்றவன் சரத்தினால் குலைகுலைந்து உக,</p>
<p class="Shlok">இற்றது இவ் இலங்கை” என்று, இரங்கி ஏங்கவே,</p>
<p class="Shlok">மற்று ஒரு மயன் மகள் வயிறு அலைத்து உக,</p>
<p class="Shlok para-style-override-7">பொற்றொடி! நீயும் கண்டு, இரங்கப் போதியால். (65—1)</p>
<p class="Shlok">அங்கு, அது அஞ்சி நடுங்கி, அயன் பதி அண்மி,</p>
<p class="Shlok">“இங்கு நின் வரவு என்னை” எனக் கனல்வு எய்த,</p>
<p class="Shlok">மங்கை பங்கனொடு எண் திசையும் செல, மற்றோர்</p>
<p class="Shlok para-style-override-7">தங்கள் தங்கள் இடங்கள் மறுத்தமை தைப்பாய். (77—1)</p>
<p class="Shlok">இந்திரன் தரும் மைந்தன் உறும் துயர் யாவும்</p>
<p class="Shlok">அந்தரத்தினில் நின்றவர் கண்டு, “இனி, அந்தோ!</p>
<p class="Shlok">எந்தைதன் சரண் அன்றி, ஓர் தஞ்சமும் இன்றால்;</p>
<p class="Shlok para-style-override-7">வந்துஅவன் சரண் வீழ்க!” என உற்றதும் வைப்பாய். (77—2)</p>
<p class="Shlok">“ஐய நின் சரணம் சரண்!” என்று, அவன் அஞ்சி,</p>
<p class="Shlok">வையம் வந்து வணங்கிட, வள்ளல் மகிழ்ந்தே,</p>
<p class="Shlok">“வெய்யவன் கண் இரண்டொடு போக!” என, விட்ட</p>
<p class="Shlok para-style-override-7">தெய்வ வெம் படை உற்றுள தன்மை தெரிப்பாய். (77—3)</p>
<p class="Shlok">“எந்தை, நின் சரணம் சரண்!” என்ற இதனால்,</p>
<p class="Shlok">முந்தை உன் குறையும் பொறை தந்தனம்; முந்து உன்</p>
<p class="Shlok">சந்தம் ஒன்று கொடித் திரள் கண்கள்தமக்கே</p>
<p class="Shlok para-style-override-7">வந்துஓர் நன்மணி நிற்க! என, வைத்ததும் வைப்பாய். (77—4)</p>
<p class="Shlok">வேகம் விண்டு சயந்தன் வணங்கி, விசும்பில்</p>
<p class="Shlok">போக, அண்டர்கள் கண்டு, அலர் கொண்டு பொழிந்தார்;</p>
<p class="Shlok">நாக நம்பன் இளங் கிளை நன்கு உணராத,</p>
<p class="Shlok para-style-override-7">பாகு தங்கிய வென்றியின், இன் சொல் பணிப்பாய். (77—5)</p>
<p class="Chapter-End para-style-override-4">* * * * *<span></span></p>


<p class="Page-Break"> </p>
<p class="Sub-Heading">6. பொழில் இறுத்த படலம்</p>
<p class="Shlok">எனப் பதம் வணங்கி அன்னார்</p>
<p class="Shlok">இயம்பிய வார்த்தை கேளா,</p>
<p class="Shlok">கனக் குரல் உருமு வீழ,</p>
<p class="Shlok">கனமலை சிதற, தேவர்</p>
<p class="Shlok">மனத்து அறிவு அழிந்து சோர,</p>
<p class="Shlok">மாக் கடல் இரைப்புத் தீர,</p>
<p class="Shlok">சினத்து வாய் மடித்து, தீயோன்,</p>
<p class="Shlok para-style-override-7">நகைத்து, இவை செப்பலுற்றான். (57—1)</p>
<p class="Chapter-End para-style-override-4">* * * * *<span></span></p>


<p class="Page-Break"> </p>
<p class="Sub-Heading">7. கிங்கரர் வதைப் படலம்</p>
<p class="Shlok">ஓசையின் இடிப்பும் கேட்டு,</p>
<p class="Shlok">ஆங்கு உருத்து எழு சினத்தன் ஆகி,</p>
<p class="Shlok">‘ஈசன் மால் எனினும் ஒவ்வாது,</p>
<p class="Shlok">ஈது ஒரு குரங்கு போலாம்!</p>
<p class="Shlok">கூசிடாது இலங்கை புக்கு,</p>
<p class="Shlok">இக் குல மலர்ச் சோலையோடு</p>
<p class="Shlok">மாசு அறு நகரை மாய்க்கும்</p>
<p class="Shlok para-style-override-7">வலிமை நன்று!’ என்ன நக்கான். (1—1)</p>
<p class="Shlok">என்றலும், இரு கை கூப்பி,</p>
<p class="Shlok">இரு நிலம் நுதலில் தோய,</p>
<p class="Shlok">சென்று அடி பணிந்து, ‘மண்ணும்</p>
<p class="Shlok">தேவரும் திசையும் உட்க,</p>
<p class="Shlok">வென்றி அன்று எனினும், வல்லே</p>
<p class="Shlok">விரைந்து நாம் போகி, வீரக்</p>
<p class="Shlok">குன்று அன குரங்கைப் பற்றிக் கொணர்தும்’</p>
<p class="Shlok para-style-override-7">என்று இசைத்துப் போனார். (2—1)</p>
<p class="Shlok">அதுபொழுது, அவர் அது கண்டார்;</p>
<p class="Shlok">அடு படை பலவும் எறிந்தார்;</p>
<p class="Shlok">கதிகொடு சிலவர் தொடர்ந்தார்;</p>
<p class="Shlok">கணை பலர் சிலைகள் பொழிந்தார்;</p>
<p class="Shlok">குதிகொடு சிலவர் எழுந்தே</p>
<p class="Shlok">குறுகினர்; கதைகொடு அறைந்தார்;</p>
<p class="Shlok">மதியொடு சிலவர் வளைந்தார்;</p>
<p class="Shlok para-style-override-7">மழு, அயில், சிலவர் எறிந்தார். (24—1)</p>
<p class="Shlok">அனுமனும், அவர் விடு படையால்,</p>
<p class="Shlok">அவர் உடல் குருதிகள் எழவே,</p>
<p class="Shlok">சின அனல் எழ, ஒரு திணி</p>
<p class="Shlok">மா மரம்அதில் உடல் சிதறிடவும்</p>
<p class="Shlok">தனுவொடு தலை துகள்படவும்,</p>
<p class="Shlok">சர மழை பல பொடிபடவும்,</p>
<p class="Shlok">தினவு உறு புயம் ஒடிபடவும்,</p>
<p class="Shlok para-style-override-7">திசைதிசை ஒரு தனி திரிவான். (24—2)</p>
<p class="Shlok">உரைத்த எண்பதினாயிர</p>
<p class="Shlok">கோடி கிங்கரரோடு</p>
<p class="Shlok">இரைத்து வந்த மாப் பெரும்</p>
<p class="Shlok">படை அரக்கர் எண்ணிலரைத்</p>
<p class="Shlok">தரைத்தலத்தின் இட்டு அரைத்து,</p>
<p class="Shlok">ஒரு தமியன் நின்றது கண்டு,</p>
<p class="Shlok">உருத்து அவ் எண்பதினாயிர</p>
<p class="Shlok para-style-override-7">கோடியர் உடன்றார். (39—1)</p>
<p class="Shlok">சினந்து மற்று அவர், தீ</p>
<p class="Shlok">எழப் படைக்கலம் சிதறி,</p>
<p class="Shlok">கனம் துவன்றியது என,</p>
<p class="Shlok">கரு மலை என, கடல் போல்</p>
<p class="Shlok">அனந்தனும் தலை துளக்குற,</p>
<p class="Shlok">அமரர்கள் அரவின்</p>
<p class="Shlok">மனம் துளக்குற, வளைத்தனர்,—</p>
<p class="Shlok para-style-override-7">எண் திசை மருங்கும். (39—2)</p>
<p class="Shlok">எடுத்து எறிந்தனர் எழு மழுச்</p>
<p class="Shlok">சிலர்; சிலர் நெருக்கித்</p>
<p class="Shlok">தொடுத்து எறிந்தனர் சூலங்கள்;</p>
<p class="Shlok">சுடு கதைப் படையால்</p>
<p class="Shlok">அடித்து நின்றனர் சிலர்;</p>
<p class="Shlok">சிலர் அருஞ் சிலைப் பகழி</p>
<p class="Shlok">விடுத்து நின்றனர்—வெய்யவர்</p>
<p class="Shlok para-style-override-7">விளைந்த வெஞ் செருவே. (39—3)</p>
<p class="Shlok">ஒழிந்திடும் கடை உகத்தினில்</p>
<p class="Shlok">உற்ற கார்இனங்கள்</p>
<p class="Shlok">வளைந்து பொன் கிரிமேல்</p>
<p class="Shlok">விழும் இடி என, மறவோர்</p>
<p class="Shlok">பொழிந்த பல்படை யாவையும்</p>
<p class="Shlok">புயத்திடைப் பொடிபட்டு</p>
<p class="Shlok">அழுந்த, மற்றவரோடும் வந்து</p>
<p class="Shlok para-style-override-7">அடுத்தனன், அனுமன். (39—4)</p>
<p class="Shlok">‘கட்டும்’ என்றனர்; ‘குரங்கு</p>
<p class="Shlok">இது கடிய கைப் படையால்</p>
<p class="Shlok">வெட்டும்’ என்றனர்; விழி</p>
<p class="Shlok">வழி நெருப்பு உக, விறலோர்</p>
<p class="Shlok">கிட்டி நின்று அமர் விளைத்தனர்;</p>
<p class="Shlok">மாருதி கிளர் வான்</p>
<p class="Shlok">முட்டும் மா மரம் ஒன்று கொண்டு,</p>
<p class="Shlok para-style-override-7">அவருடன் முனைந்தான். (39—5)</p>
<p class="Shlok">தலை ஒடிந்திட அடித்தனன்,</p>
<p class="Shlok">சிலர்தமை; தாளின்</p>
<p class="Shlok">நிலை ஒடிந்திட அடித்தனன்;</p>
<p class="Shlok">சிலர்தமை; நெருக்கிச்</p>
<p class="Shlok">சிலை ஒடிந்திட அடித்தனன்,</p>
<p class="Shlok">சிலர்தமை; வயப் போர்க்</p>
<p class="Shlok">கலை ஒடிந்திட அடித்தனன்,</p>
<p class="Shlok para-style-override-7">அரக்கர்கள் கலங்க. (40—1)</p>
<p class="Shlok">என்றலும் அரக்கர் வேந்தன்</p>
<p class="Shlok">எரி கதிர் என்ன நோக்கி,</p>
<p class="Shlok">கன்றிய பவழச் செவ் வாய்</p>
<p class="Shlok">எயிறு புக்கு அழுந்தக் கவ்வி,</p>
<p class="Shlok">ஒன்று உரையாடற்கு இல்லான்,</p>
<p class="Shlok">உடலமும் விழியும் சேப்ப,</p>
<p class="Shlok">நின்ற வாள் அரக்கர்தம்மை</p>
<p class="Shlok para-style-override-7">நெடிதுற நோக்கும்காலை. (61—1)</p>
<p class="Chapter-End para-style-override-4">* * * * *<span></span></p>


<p class="Page-Break"> </p>
<p class="Sub-Heading">8. சம்புமாலி வதைப் படலம்</p>
<p class="Shlok">அது கண்டு அரக்கன் சினம்</p>
<p class="Shlok">திருகி, ஆடற் பகழி அறுநூறு</p>
<p class="Shlok">முதிரும் வயப் போர் மாருதிதன்</p>
<p class="Shlok">புயத்தில் மூழ்க விடுவித்தான்;</p>
<p class="Shlok">புதையுண்டு உருவிப் புறம் போக,</p>
<p class="Shlok">புழுங்கி அனுமன் பொடி எழும்பக்</p>
<p class="Shlok">குதிகொண்டு, அவன் தேர் விடும்</p>
<p class="Shlok para-style-override-7">பாகன் தலையில் சிதறக் குதித்தனனால். (45—1)</p>
<p class="Chapter-End para-style-override-4">* * * * *<span></span></p>


<p class="Page-Break"> </p>
<p class="Sub-Heading">9. பஞ்ச சேனாபதிகள் வதைப் படலம்</p>
<p class="Shlok">என்று அவர் ஏவு சரங்கள் இறுத்தே,</p>
<p class="Shlok">‘பொன்றுவிர் நீர், இது போது’ என, அங்கு ஓர்</p>
<p class="Shlok">குன்று இரு கைக் கொடு எறிந்து, அவர் கொற்றம்</p>
<p class="Shlok para-style-override-7">இன்று முடிந்தது எனத் தனி ஆர்த்தான். (57—1)</p>
<p class="Shlok">அப்பொழுது அங்கு அவர் ஆயிர கோடி</p>
<p class="Shlok">வெப்பு அடை வெஞ் சரம் வீசினர்; வீசி,</p>
<p class="Shlok">துப்புறு வெற்புஅதனைத் துகள் செய்தே;</p>
<p class="Shlok para-style-override-7">மெய்ப்படு மாருதிமேல் சரம் விட்டார். (57—2)</p>
<p class="Shlok">விட்ட சரத்தை விலக்கி, அ(வ்) வீரன்,</p>
<p class="Shlok">வட்ட விசும்புறு மா மரம் வாங்கித்</p>
<p class="Shlok">தொட்டு எறிதற்கு மு(ன்)னே, துகளாகப்</p>
<p class="Shlok para-style-override-7">பட்டிட, வெய்யவர் பாணம் விடுத்தார். (57—3)</p>
<p class="Chapter-End para-style-override-4">* * * * *<span></span></p>


<p class="Page-Break"> </p>
<p class="Sub-Heading">10. அக்ககுமாரன் வதைப் படலம்</p>
<p class="Shlok">தடுவையின் மரங்களோடு</p>
<p class="Shlok">சகடைகள் திமிலை தாக்க</p>
<p class="Shlok">உடுஇனம் ஆனது எல்லாம்</p>
<p class="Shlok">உதிர்ந்த, பூ உதிர்ந்தது என்ன;</p>
<p class="Shlok">அடு புலி அனைய வீரர்</p>
<p class="Shlok">அணிகல ஆர்ப்பும், ஆனை</p>
<p class="Shlok">நெடு மணி முழக்கும், ஓங்கி,</p>
<p class="Shlok para-style-override-7">மண்ணுலகு அதிர்ந்தது அன்றே. (12—1)</p>
<p class="Shlok">பத்தியில் தேர்கள் செல்ல,</p>
<p class="Shlok">பவளக் கால் புடைகள் சுற்ற,</p>
<p class="Shlok">முத்தினில் கவிகை சூழ,</p>
<p class="Shlok">முகில் என முரசம் ஆர்ப்ப,</p>
<p class="Shlok">மத்த வெங் கரிகள் யாவும்</p>
<p class="Shlok">மழை என இருண்டு தோன்ற,</p>
<p class="Shlok">தத்திய பரிகள் தன்னின்</p>
<p class="Shlok para-style-override-7">சாமரை தழைப்ப,—போனான். (15—1)</p>
<p class="Shlok">தீய வல் அரக்கர்தம்மில்</p>
<p class="Shlok">சிலர் சிலர் செம் பொற் சின்னம்</p>
<p class="Shlok">வாயின் வைத்து ஊத, வீரர்</p>
<p class="Shlok">வழி இடம் பெறாது செல்ல,</p>
<p class="Shlok">காயும் வெங் களிறு, காலாள்</p>
<p class="Shlok">கடும் பரி, கடுகிச் செல்ல,</p>
<p class="Shlok">நாயகன் தூதன்தானும் நோக்கினன்;</p>
<p class="Shlok para-style-override-7">நகையும் கொண்டான். (16—1)</p>
<p class="Shlok">புலிப் போத்தின் வயவர் எல்லாம்—</p>
<p class="Shlok">பொரு கரி, பரி, தேர், பொங்க,</p>
<p class="Shlok">கலித்தார்கள் உம்பர் ஓட,</p>
<p class="Shlok">கடையுகத்து எறியும் காலின்</p>
<p class="Shlok">ஒலித்து, ஆழி உவாவுற்றென்ன</p>
<p class="Shlok">உம்பர் தோரணத்தை முட்ட—</p>
<p class="Shlok">வலித்தார் திண் சிலைகள் எல்லாம்;</p>
<p class="Shlok para-style-override-7">மண்டின சரத்தின் மாரி. (23—1)</p>
<p class="Shlok">எடுத்தனன் எழு ஒன்று; அங்கை</p>
<p class="Shlok">எடுத்து இகல் அரக்கர் சிந்தப்</p>
<p class="Shlok">பொடித்தனன்; இரதம், வாசி,</p>
<p class="Shlok">பொரு களிறு, இதனை எல்லாம்</p>
<p class="Shlok">முடித்தனன், நொடிப்பில்; பின்னும்,</p>
<p class="Shlok">மூசு போர் அரக்கர் வெள்ளம்</p>
<p class="Shlok">அடுத்து அமர் கோல, மேன்மேல்</p>
<p class="Shlok para-style-override-7">அடு படை தூவி ஆர்த்தார். (24—1)</p>
<p class="Shlok">செறி நாண் உரும் ஒலி கொண்டான்; ஒருபது</p>
<p class="Shlok">திசைவாய் கிழிபட அழல்கின்றான்;</p>
<p class="Shlok">‘இறுவாய், இது பொழுது’ என்றான்; எரி கணை</p>
<p class="Shlok">எழு கார் மழை பொழிவது போல,</p>
<p class="Shlok">பொறிவாய் திசைதொறும் மின் தாரையின் நிலை</p>
<p class="Shlok">பொலியச் சினமொடு பொழிகின்றான்;</p>
<p class="Shlok">உறு மாருதி உடல் உக வெங் குருதிகள்</p>
<p class="Shlok para-style-override-7">ஒழியாது, அவனொடு மலைவுற்றான். (32—1)</p>
<p class="Shlok">மலைபோல் உறு புய வலி மாருதி சினம்</p>
<p class="Shlok">வந்து ஏறிட, எந்திரமும் தேர்த்</p>
<p class="Shlok">தொலையாது அவன் விடு சர மாரிகள் பல</p>
<p class="Shlok">துண்டப்படும் வகை மிண்டி, தன்</p>
<p class="Shlok">வலி சேர் கரம்அதில் எழுவால் முழுதையும்</p>
<p class="Shlok">மண்டித் துகள் பட மடிவித்தான்;</p>
<p class="Shlok">புலிபோல் அடு சின நிருதன் கண்டு அழல்</p>
<p class="Shlok para-style-override-7">பொங்கிப் பொரு சிலை விளைவித்தான். (32—2)</p>
<p class="Shlok">‘மாய்ந்தான், மாருதி கையால், அகிலமும்</p>
<p class="Shlok">உடையான் மகன்’ என வானோர் கண்டு,</p>
<p class="Shlok">ஓய்ந்தார்இலர், குதி கொண்டார்; உவகையின்</p>
<p class="Shlok">ஒழியா நறு மலர் சொரிகின்றார்;</p>
<p class="Shlok">சாய்ந்தார் நிருதர்கள் உள்ளார் தமர் உடல்</p>
<p class="Shlok">இடறித் திரைமிசை விழ ஓடித்</p>
<p class="Shlok">தேய்ந்தார் சிலர்; சிலர் பிடரியில் குதியடி</p>
<p class="Shlok para-style-override-7">பட ஓடினர்; சிலர் செயல் அற்றார். (38—1)</p>
<p class="Shlok">இன்னன நிகழ்வுழி, இராக்கதக் குழாம்</p>
<p class="Shlok">மன்னிய சோதியும், அரக்கன் மைந்தனும்,</p>
<p class="Shlok">தன் நிகர் அனுமனால் இறந்த தன்மையை</p>
<p class="Shlok para-style-override-7">முன்னினர் சொல, அவன் முன்பு கேட்டனன். (47—1)</p>
<p class="Shlok">அவ் வகை கண்டவர் அமரர் யாவரும்,</p>
<p class="Shlok">‘உய்வகை அரிது’ என ஓடி, மன்னவன்</p>
<p class="Shlok">செவ் அடிஅதன்மிசை வீழ்ந்து செப்பினார்,</p>
<p class="Shlok para-style-override-7">எவ் வகைப் பெரும் படை யாவும் மாய்ந்ததே. (47—2)</p>
<p class="Shlok">ஈது மற்று இசைவுற, இது கண்டு ஏங்கியே,</p>
<p class="Shlok">மா துயரத்தொடு மறுகு நெஞ்சுடைத்</p>
<p class="Shlok">தூதர் உற்று ஓடினர்; தொழுது மன்னனுக்கு</p>
<p class="Shlok para-style-override-7">ஓதினர்; ஓதல் கேட்டு, உளம் துளங்கினான். (47—3)</p>
<p class="Shlok">நாடினார்; நாடியே, நனை வரும் கொம்பு அனார்</p>
<p class="Shlok">வாடினார்; கணவர்தம் மார்பு உறத் தழுவியே</p>
<p class="Shlok">வீடினார்; அவ் வயின், வெருவி விண்ணவர்கள்தாம்</p>
<p class="Shlok para-style-override-7">ஓடினார்; அரசன்மாட்டு அணுகிநின்று உரை செய்வார்; (47—4)</p>
<p class="Shlok">“மைந்தனை மடித்தது குரங்கு” என்று ஓதவும்</p>
<p class="Shlok">வந்தது போலும், நம் வாழ்வு நன்று! எனா,</p>
<p class="Shlok">சிந்தையின் அழன்று, எரி விழித்து, ‘சென்று, நீர்</p>
<p class="Shlok para-style-override-7">இந்திரன் பகைஞனைக் கொணருவீர்’ என்றான். (49—1)</p>
<p class="Shlok">என்றலும், ஏவலுக்கு உரியர் ஓடியே</p>
<p class="Shlok">சென்று, மற்று அவன் அடி பணிந்து, தீமை வந்து</p>
<p class="Shlok">ஒன்றிய திறங்களும் உரைத்து, ‘நுந்தையும்</p>
<p class="Shlok para-style-override-7">இன்று உனைக் கூவினன்’ எனவும் சொல்லினார். (49—2)</p>
<p class="Chapter-End para-style-override-4">* * * * *<span></span></p>


<p class="Page-Break"> </p>
<p class="Sub-Heading">11. பாசப் படலம்</p>
<p class="Shlok">என்றே, ‘இவன் இப்பொழுது</p>
<p class="Shlok">என்கையினால் மடிந்தால்,</p>
<p class="Shlok">நன்றே மலர்மேல் உறை</p>
<p class="Shlok">நான்முகன் ஆதி தேவர்,</p>
<p class="Shlok">“பொன்றோம் இனி என்றும்;</p>
<p class="Shlok">இருந்து உயிர் போற்றுதற்கு</p>
<p class="Shlok">நின்றே துயர் தீர நிறுத்தினன்”</p>
<p class="Shlok para-style-override-7">என்ப மன்னோ.’ (50—1)</p>
<p class="Shlok">எழுந்தான்; எழுந்த பொழுது,</p>
<p class="Shlok">அங்கு அரக்கரும் எண்இல் கோடி</p>
<p class="Shlok">பொழிந்தார் படைகள்; அவை</p>
<p class="Shlok">யாவையும் பொடிந்து சிந்திக்</p>
<p class="Shlok">கழிந்து ஓடிட, தன் கை</p>
<p class="Shlok">மராமரம் கொண்டு வீசி,</p>
<p class="Shlok">செழுந் தார்ப் புயத்து அண்ணல்</p>
<p class="Shlok para-style-override-7">செறுத்து, உடன் மோதலுற்றான். (53—1)</p>
<p class="Shlok">செறுத்து எழுந்திடும் அரக்கர்கள்</p>
<p class="Shlok">திசை திசை நெருக்கி,</p>
<p class="Shlok">மறித்து வெஞ் சமர்</p>
<p class="Shlok">மலைதலும், மாருதிக் கடவுள்</p>
<p class="Shlok">கறுத்து வஞ்சகர் சிரத்தொடு</p>
<p class="Shlok">கரம் புயம் சிதறிப்</p>
<p class="Shlok">பொறித் தெறித்திடப் புடைத்தனன்,</p>
<p class="Shlok para-style-override-7">பொரு பணை மரத்தால். (59—1)</p>
<p class="Shlok">புகைந்து அரக்கர்கள் விடும்</p>
<p class="Shlok">கொடும் படைகளைப் பொறியின்</p>
<p class="Shlok">தகைந்து, மற்று அவர்</p>
<p class="Shlok">உடல்களைத் தலைகளைச் சிதறி,</p>
<p class="Shlok">மிகும் திறல் கரி, பரி,</p>
<p class="Shlok">மணித் தேர், இவை விளிய,</p>
<p class="Shlok">புகுந்து அடித்தனன், மாருதி;</p>
<p class="Shlok para-style-override-7">அனைவரும் புரண்டார். (59—2)</p>
<p class="Shlok">எடுத்து நாண் ஒலி எழுப்பினன்;</p>
<p class="Shlok">எண் திசைக் கரியும்</p>
<p class="Shlok">படித் தலங்களும் வெடி பட,</p>
<p class="Shlok">பகிரண்டம் உடைய,</p>
<p class="Shlok">தொடுத்த வானவர் சிரதலம்</p>
<p class="Shlok">துளங்கிட, சினம் கொண்டு</p>
<p class="Shlok">அடுத்து, அம் மாருதி அயர்ந்திட,</p>
<p class="Shlok para-style-override-7">அடு சரம் துரந்தான். (71—1)</p>
<p class="Chapter-End para-style-override-4">* * * * *<span></span></p>


<p class="Page-Break"> </p>
<p class="Sub-Heading">12. பிணி வீட்டு படலம்</p>
<p class="Shlok">இனையன பற்பலர் இசைப்ப, வெந் திறல்</p>
<p class="Shlok">அனுமனை அமர்க் களம்நின்று, வஞ்சகர்</p>
<p class="Shlok">புனை திரு நகரிடைக் கொண்டு போதலை</p>
<p class="Shlok para-style-override-7">நினையினர், நெடிதுற நெருக்கி நேர்ந்துளார். (17—1)</p>
<p class="Shlok">என்னக் கேட்ட அரக்கனுக்கு ஈறு இலாத்</p>
<p class="Shlok">தன் ஓர் ஆற்றலின் மாருதி சாற்றுவான்;</p>
<p class="Shlok">‘என் ஓர் நாயகன் ஏவலின், வாரிதி—</p>
<p class="Shlok para-style-override-7">தன்னைத் தாண்டி வந்தேன், உனைக் காணவே.’ (108—1)</p>
<p class="Shlok">தன் இறைக்கு உறுகண் வெய்யோர்தாம்</p>
<p class="Shlok">இயற்றலும் கேட்டு, ‘இன்னே,</p>
<p class="Shlok">அன்னவர்க்கு இறுதி ஆக,</p>
<p class="Shlok">அணி நகர் அழிப்பல்’ என்னா,</p>
<p class="Shlok">செந் நிறச் சிகைய வெம் போர் மழு,</p>
<p class="Shlok">பின்னர்ச் சேறல் ஒக்கும்—</p>
<p class="Shlok">அல் நிறத்து அண்ணல் தூதன்</p>
<p class="Shlok para-style-override-7">அனல் கெழு கொற்ற நீள் வால். (135—1)</p>
<p class="Shlok">உகக் கடை, உலகம் யாவும்</p>
<p class="Shlok">உணங்குற, ஒரு தன் நாட்டம்</p>
<p class="Shlok">சிகைக் கொழுங் கனலை வீசும்</p>
<p class="Shlok">செயல் முனம் பயில்வான் போல,</p>
<p class="Shlok">மிகைத்து எழு தீயர் ஆயோர்</p>
<p class="Shlok">விரி நகர் வீய; போர் வால்—</p>
<p class="Shlok">தகைத்தல் இல் நோன்மை சாலும்</p>
<p class="Shlok para-style-override-7">தனி வீரன்—சேணில் உய்த்தான். (136—1)</p>
<p class="Chapter-End para-style-override-4">* * * * *<span></span></p>


<p class="Page-Break"> </p>
<p class="Sub-Heading">13. இலங்கை எரியூட்டு படலம்</p>
<p class="Shlok">தெய்வ நாயகி கற்பு எனும் செந் தழல்</p>
<p class="Shlok">பெய்து மாருதி வாலிடைப் பேணியே,</p>
<p class="Shlok">பொய் கொள் வஞ்சகப் புல்லர் புரம் எலாம்</p>
<p class="Shlok para-style-override-7">வெய்தின் உண்ட தகைமை விளம்புவாம்.</p>
<p class="Text para-style-override-5">(‘கொடியைப் பற்றி’ என்ற பாட்டின் முன், இப் படலத்தின் முதற்செய்யுளாக உள்ளது.)</p>
<p class="Shlok">தேர் எரிந்தன; எரிந்தன திரள் பரி எவையும்;</p>
<p class="Shlok">தார் எரிந்தன; எரிந்தன தருக்கு உறு மதமா;</p>
<p class="Shlok">நீர் எரிந்தன; எரிந்தன நிதிக் குவை; இலங்கை</p>
<p class="Shlok para-style-override-7">ஊர் எரிந்தன; எரிந்தன அரக்கர்தம் உடலம். (37—1)</p>
<p class="Shlok">எரிந்த மாளிகை; எரிந்தன இலங்கு ஒளிப் பூண்கள்;</p>
<p class="Shlok">எரிந்த பூந் துகில்; எரிந்தது முரசுஇனம் முதலாய்;</p>
<p class="Shlok">எரிந்த மாமணிப் பந்தர்கள்; எரிந்தது கடிகா;</p>
<p class="Shlok para-style-override-7">எரிந்த சாமரை; எரிந்தது வெண்குடைத் தொகுதி. (37—2)</p>
<p class="Shlok">ஆடு அரங்குகள் எரிந்தன; அரக்கியர் சிறுவ—</p>
<p class="Shlok">ரோடு எரிந்தனர்; உலப்பில் பல் கொடிகளும் எரிந்த;</p>
<p class="Shlok">தேடு அரும்மணிச் சிவிகையோடு அருந் திறல் அரக்கர்</p>
<p class="Shlok para-style-override-7">வீடு எரிந்தன; எரிந்திடாது இருந்தது என், வினவில்? (37—3)</p>
<p class="Shlok">இனைய காலையில் மயனும் முன் அமைத்தற்கு இரட்டி</p>
<p class="Shlok">புனைய, மாருதி நோக்கினன், இன்னன புகல்வான்;</p>
<p class="Shlok">‘வனையும் என்உருத் துவசம் நீ பெறுக’ என, மகிழ்வோடு</p>
<p class="Shlok para-style-override-7">அனையன் நீங்கிட, அனலியும் மறுபடி உண்டான். (37—4)</p>
<p class="Shlok">‘தா இல் மேலவர்க்கு அருந்துயர் விளைத்திடின், தமக்கே</p>
<p class="Shlok">மேவும், அத் துயர்’ எனும் பொருள் மெய்யுற, மேல்நாள்</p>
<p class="Shlok">தேவர்தம் பதிக்கு இராவணன் இட்ட செந் தழல்போல்,</p>
<p class="Shlok para-style-override-7">ஓவிலாது எரித்து உண்டமை உரைப்பதற்கு எளிதோ? (43—1)</p>
<p class="Shlok">மற்று ஒரு கோடியர் வந்தார்;</p>
<p class="Shlok">உற்று எதிர் ஓடி உடன்றார்;</p>
<p class="Shlok">கற்று உறு மாருதி காய்ந்தே,</p>
<p class="Shlok para-style-override-7">சுற்றினன் வால்கொடு, தூங்க. (58—1)</p>
<p class="Shlok">உற்றவர் யாரும் உலந்தார்;</p>
<p class="Shlok">மற்று அதுபோதினில் வானோர்</p>
<p class="Shlok">வெற்றி கொள் மாருதிமீதே</p>
<p class="Shlok para-style-override-7">பொன் தரு மா மலர் போர்த்தார். (60—1)</p>
<p class="Shlok">‘வன் திறல் மாருதி கேண்மோ!</p>
<p class="Shlok">நின்றிடின், நீ பழுது; இன்றே</p>
<p class="Shlok">சென்றிடுவாய்!’ என, தேவர்</p>
<p class="Shlok para-style-override-7">ஒன்றிய வானில் உரைத்தார். (60—2)</p>
<p class="Shlok">விண்ணவர் ஓதிய மெய்ம்மை</p>
<p class="Shlok">எண்ணி, ‘இராமனை இன்றே</p>
<p class="Shlok">கண்ணுறலே கடன்’ என்று, ஆங்கு</p>
<p class="Shlok para-style-override-7">அண்ணலும் அவ் வயின் மீண்டான். (60—3)</p>
<p class="Shlok">வாலிதின் ஞான வலத்தால்,</p>
<p class="Shlok">மாலுறும் ஐம் பகை மாய்த்தே,</p>
<p class="Shlok">மேல் கதி மேவுறும் மேலோர்</p>
<p class="Shlok para-style-override-7">போல், வய மாருதி போனான். (63—1)</p>
<p class="Chapter-End para-style-override-4">* * * * *<span></span></p>


<p class="Page-Break"> </p>
<p class="Sub-Heading">14. திருவடி தொழுத படலம்</p>
<p class="Shlok">போயினர் களிப்பினோடும்,</p>
<p class="Shlok">புங்கவன் சிலையின் நின்றும்</p>
<p class="Shlok">ஏயின பகழி என்ன எழுந்து,</p>
<p class="Shlok">விண் படர்ந்து, தாவி,</p>
<p class="Shlok">காய் கதிர்க் கடவுள், வானத்து</p>
<p class="Shlok">உச்சியில் கலந்த காலை,</p>
<p class="Shlok">ஆயின வீரரும் போய்,</p>
<p class="Shlok para-style-override-7">மதுவனம் அதில் இறுத்தார். (11—1)</p>
<p class="Shlok">“ஏத நாள் இறந்த சால”</p>
<p class="Shlok">என்பது ஓர் வருத்தம் நெஞ்சத்து</p>
<p class="Shlok">ஆதலான், உணர்வு தீர்ந்து</p>
<p class="Shlok">வருந்தினம், அளியம்; எம்மைச்</p>
<p class="Shlok">சாதல் தீர்த்து அளித்த வீர!</p>
<p class="Shlok">தந்தருள் உணவும் என்ன,</p>
<p class="Shlok">‘போதும் நாம், வாலி சேய்பால்’</p>
<p class="Shlok para-style-override-7">என்று, உடன் எழுந்து போனார். (11—2)</p>
<p class="Shlok">அங்கதன்தன்னை அண்மி,</p>
<p class="Shlok">அனுமனும் இரு கை கூப்பி,</p>
<p class="Shlok">‘கொங்கு தங்கு அலங்கல் மார்ப!</p>
<p class="Shlok">நின்னுடைக் குரக்குச் சேனை,</p>
<p class="Shlok">வெங் கதம் ஒழிந்து சால</p>
<p class="Shlok">வருந்தின, வேடை ஓடி;</p>
<p class="Shlok">இங்கு, இதற்கு அளித்தல் வேண்டும்,</p>
<p class="Shlok para-style-override-7">இறால் உமிழ் பிரசம்’ என்றான். (11—3)</p>
<p class="Shlok">‘நன்று’ என, அவனும் நேர்ந்தான்;</p>
<p class="Shlok">நரலையும் நடுங்க ஆர்த்து,</p>
<p class="Shlok">சென்று, உறு பிரசம் தூங்கும்</p>
<p class="Shlok">செழு வனம் அதனினூடே,</p>
<p class="Shlok">ஒன்றின் முன் ஒன்று, பாயும்;</p>
<p class="Shlok">ஒடிக்கும்; மென் பிரசம் எல்லாம்</p>
<p class="Shlok">தின்று தின்று உவகை கூரும்—</p>
<p class="Shlok para-style-override-7">தேன் நுகர் அளியின் மொய்த்தே. (11—4)</p>
<p class="Shlok">ஒருவர் வாய்க் கொள்ளும் தேனை</p>
<p class="Shlok">ஒருவர் உண்டு ஒழிவர்; உண்ண</p>
<p class="Shlok">ஒருவர் கைக் கொள்ளும் தேனை</p>
<p class="Shlok">ஒருவர் கொண்டு ஓடிப் போவர்;</p>
<p class="Shlok">ஒருவரோடு ஒருவர் ஒன்றத்</p>
<p class="Shlok">தழுவுவர்; விழுவர்; ஓடி</p>
<p class="Shlok">ஒருவர்மேல் ஒருவர் தாவி</p>
<p class="Shlok para-style-override-7">ஒல்லென உவகை கூர்வார். (11—5)</p>
<p class="Shlok">இன்னன நிகழும்காலை,</p>
<p class="Shlok">எரி விழித்து, எழுந்து சீறி,</p>
<p class="Shlok">அந் நெடுஞ் சோலை காக்கும்</p>
<p class="Shlok">வானரர் அவரை நோக்கி,</p>
<p class="Shlok">‘மன் நெடுங் கதிரோன் மைந்தன்</p>
<p class="Shlok">ஆணையை மறுத்து, நீயிர்,</p>
<p class="Shlok">என் நினைத்து என்ன செய்தீர்?</p>
<p class="Shlok para-style-override-7">நும் உயிர்க்கு இறுதி’ என்ன. (11—6)</p>
<p class="Shlok">‘முனியுமால் எம்மை, எம் கோன்’</p>
<p class="Shlok">என்று, அவர் மொழிந்து போந்து,</p>
<p class="Shlok">‘கனியும் மா மதுவனத்தைக்</p>
<p class="Shlok">கட்டழித்திட்டது, இன்று,</p>
<p class="Shlok">நனி தரு கவியின் தானை,</p>
<p class="Shlok">நண்ணலார் செய்கை நாண;</p>
<p class="Shlok">இனி எம்மால் செயல் இன்று’</p>
<p class="Shlok para-style-override-7">என்னா, ததிமுகற்கு இயம்பினாரே. (11—7)</p>
<p class="Shlok">கேட்டவன், ‘யாவரே</p>
<p class="Shlok">அம் மதுவனம் கேடு சூழ்ந்தார்?</p>
<p class="Shlok">காட்டிர்’ என்று எழுந்தான்;</p>
<p class="Shlok">அன்னார், ‘வாலி சேய் முதல கற்றோர்</p>
<p class="Shlok">ஈட்டம் வந்து இறுத்தது ஆக,</p>
<p class="Shlok">அங்கதன் ஏவல் தன்னால்,</p>
<p class="Shlok">மாட்டின, கவியின் தானை,</p>
<p class="Shlok para-style-override-7">மது வளர் உலவை ஈட்டம்.’ (11—8)</p>
<p class="Shlok">‘உரம் கிளர் மதுகையான்தன்</p>
<p class="Shlok">ஆணையால், உறுதி கொண்டே,</p>
<p class="Shlok">குரங்கு இனம் தம்மை எல்லாம்</p>
<p class="Shlok">விலக்கினம்; கொடுமை கூறி;</p>
<p class="Shlok">கரங்களால் எற்ற நொந்தேம்;</p>
<p class="Shlok">காவலோய்!’ என்னலோடும்,</p>
<p class="Shlok">‘தரம் கிளர் தாதை பட்டது</p>
<p class="Shlok para-style-override-7">அறிந்திலன் தநயன் போலும்.’ (11—9)</p>
<p class="Shlok">என உரைத்து, அசனி என்ன</p>
<p class="Shlok">எழுந்து, இரைத்து, இரண்டு கோடி</p>
<p class="Shlok">கனை குரல் கவியின் சேனை</p>
<p class="Shlok">‘கல்’ எனக் கலந்து புல்ல,</p>
<p class="Shlok">புனை மதுச் சோலை புக்கான்;</p>
<p class="Shlok">மது நுகர் புனிதச் சேனை,</p>
<p class="Shlok">அனகனை வாழ்த்தி, ஓடி</p>
<p class="Shlok para-style-override-7">அங்கதன் அடியில் வீழ்ந்த. (11—10)</p>
<p class="Shlok">இந்திரன் வாலிக்கு ஈந்த</p>
<p class="Shlok">இன் சுவை மதுவின் கானம்;</p>
<p class="Shlok">அந்தரத்தவர்க்கும் நோக்கற்கு</p>
<p class="Shlok">அரிய என் ஆணை தன்னைச்</p>
<p class="Shlok">சிந்தினை; கதிரோன் மைந்தன்</p>
<p class="Shlok">திறலினை அறிதி அன்றே?</p>
<p class="Shlok">மந்தரம் அனைய தோளாய்!</p>
<p class="Shlok para-style-override-7">இற்றது உன் வாழ்க்கை இன்றே. (11—11)</p>
<p class="Shlok">‘மதுவனம் தன்னை இன்னே</p>
<p class="Shlok">மாட்டுவித்தனை, நீ’ என்னா,</p>
<p class="Shlok">கதுமென வாலி சேய்மேல்</p>
<p class="Shlok">எறிந்தனன், கருங் கற் பாறை;</p>
<p class="Shlok">அதுதனைப் புறங்கையாலே</p>
<p class="Shlok">அகற்றி, அங்கதனும் சீறி,</p>
<p class="Shlok">ததிமுகன்தன்னைப் பற்றிக்</p>
<p class="Shlok para-style-override-7">குத்தினன், தடக் கைதன்னால். (11—12)</p>
<p class="Shlok">குத்தினன் என்னலோடும்,</p>
<p class="Shlok">குலைந்திடும் மெய்யன் ஆகி,</p>
<p class="Shlok">மற்று ஒரு குன்றம்தன்னை</p>
<p class="Shlok">வாங்கினன், மதுவனத்தைச்</p>
<p class="Shlok">செற்றனன்மேலே ஏவிச்</p>
<p class="Shlok">சிரித்தனன், ததிமுகன்தான்;</p>
<p class="Shlok">‘இற்றனன், வாலி சேய்’ என்று</p>
<p class="Shlok para-style-override-7">இமையவர் இயம்பும் காலை, (11—13)</p>
<p class="Shlok">ஏற்று ஒரு கையால் குன்றை</p>
<p class="Shlok">இருந் துகள் ஆக்கி, மைந்தன்</p>
<p class="Shlok">மாற்று ஒரு கையால் மார்பில்</p>
<p class="Shlok">அடித்தலும், மாண்டான் என்ன,</p>
<p class="Shlok">கூற்றின் வாய் உற்றான் என்ன,</p>
<p class="Shlok">உம்பர் கால் குலையப் பானு</p>
<p class="Shlok">மேல் திசை உற்றான் என்ன,</p>
<p class="Shlok para-style-override-7">விளங்கினன், மேரு ஒப்பான். (11—14)</p>
<p class="Shlok">வாய் வழிக் குருதி சோர,</p>
<p class="Shlok">மணிக் கையால் மலங்க மோதி,</p>
<p class="Shlok">‘போய் மொழி, கதிரோன்மைந்தற்கு’</p>
<p class="Shlok">என்று, அவன் தன்னைப்போக்கி,</p>
<p class="Shlok">தீ எழும் வெகுளி பொங்க,</p>
<p class="Shlok">‘மற்று அவன் சேனைதன்னை,</p>
<p class="Shlok">காய் கனல் பொழியும் கையால்</p>
<p class="Shlok para-style-override-7">குத்துதிர், கட்டி’ என்றான். (11—15)</p>
<p class="Shlok">பிடித்தனர்; கொடிகள் தம்மால்</p>
<p class="Shlok">பிணித்தனர்; பின்னும் முன்னும்</p>
<p class="Shlok">இடித்தனர், அசனி அஞ்ச,</p>
<p class="Shlok">எறுழ் வலிக் கரங்கள் ஓச்சி;</p>
<p class="Shlok">துடித்தனர், உடலம் சோர்ந்தார்;</p>
<p class="Shlok">‘சொல்லும் போய், நீரும்’ என்னா,</p>
<p class="Shlok">விடுத்தனன், வாலி மைந்தன்;</p>
<p class="Shlok para-style-override-7">விரைவினால் போன வேலை, (11—16)</p>
<p class="Shlok">அலை புனல் குடையுமாபோல்,</p>
<p class="Shlok">மதுக் குடைந்து ஆடி, தம்தம்</p>
<p class="Shlok">தலைவர்கட்கு இனிய தேனும்</p>
<p class="Shlok">கனிகளும் பிறவும் தந்தே,</p>
<p class="Shlok">உலைவுறு வருத்தம் தீர்ந்திட்டு,</p>
<p class="Shlok">உபவனத்து இருந்தார்; இப்பால்</p>
<p class="Shlok">சிலை வளைத்து உலவும் தேரோன்</p>
<p class="Shlok para-style-override-7">தெறும் வெயில் தணிவு பார்த்தே. (11—17)</p>
<p class="Shlok">‘சேற்று இள மரை மலர்த் திருவைத் தேர்க!’ எனக்</p>
<p class="Shlok">காற்றின் மா மகன் முதல் கவியின் சேனையை,</p>
<p class="Shlok">நாற்றிசை மருங்கினும் ஏவி, நாயகன்—</p>
<p class="Shlok para-style-override-7">தேற்றினன் இருந்தனன்—கதிரின் செம்மலே. (12—1)</p>
<p class="Shlok">நோக்கின் தென் திசை அல்லது நோக்குறான்,</p>
<p class="Shlok">ஏக்குற்று ஏக்குற்று இரவி குலத்து உளான்,</p>
<p class="Shlok">‘வாக்கில் தூய அனுமன் வரும்’ எனா,</p>
<p class="Shlok para-style-override-7">போக்கிப் போக்கி, உயிர்க்கும் பொருமலான். (14—1)</p>
<p class="Shlok">என்று உரைத்து, இடர் உழந்து இருக்கும் ஏல்வையின்,</p>
<p class="Shlok">வன் திறல் ததிமுகன் வானரேசன் முன்,</p>
<p class="Shlok">தன் தலை பொழிதரு குருதிதன்னொடும்,</p>
<p class="Shlok para-style-override-7">குன்று எனப் பணிந்தனன், இரு கை கூப்பியே. (19—1)</p>
<p class="Shlok">எழுந்து நின்று, “ஐய! கேள், இன்று நாளையோடு</p>
<p class="Shlok">அழிந்தது மதுவனம் அடைய” என்றலும்,</p>
<p class="Shlok">வழிந்திடு குருதியின் வதனம் நோக்கியே,</p>
<p class="Shlok para-style-override-7">‘மொழிந்திடு, அங்கு யார் அது முடித்துளோர்?’ என, (19—2)</p>
<p class="Shlok">நீலனும், குமுதனும், நெடிய குன்றமே</p>
<p class="Shlok">போல் உயர் சாம்பனும், புணரி போர்த்தென</p>
<p class="Shlok">மேல் எழு சேனையும், விரைவின் வந்து உறா,</p>
<p class="Shlok para-style-override-7">சால்புடை மதுவனம்தனை அழிப்பவே. (19—3)</p>
<p class="Shlok">தகைந்த அச் சேனையைத் தள்ளி, நின்னையும்,</p>
<p class="Shlok">இகழ்ந்து உரைத்து, இயைந்தனன் வாலி சேய்; மனக்கு</p>
<p class="Shlok">உகந்தன புகன்ற அவ் உரை பொறாமையே,</p>
<p class="Shlok para-style-override-7">புகைந்து, ஒரு பாறையின் புணர்ப்பு நீக்கியே, (19—4)</p>
<p class="Shlok">இமைத்தல் முன், “வாலி சேய்,</p>
<p class="Shlok">எழில் கொள் யாக்கையைச்</p>
<p class="Shlok">சமைத்தி” என்று எறிதர,</p>
<p class="Shlok">புறங்கையால் தகைந்து,</p>
<p class="Shlok">அமைத்தரு கனல் என</p>
<p class="Shlok">அழன்று, எற் பற்றியே</p>
<p class="Shlok">குமைத்து, உயிர் பதைப்ப,</p>
<p class="Shlok para-style-override-7">“நீ கூறு போய்” என்றான். (19—5)</p>
<p class="Shlok">‘இன்று நான் இட்ட பாடு இயம்ப முற்றுமோ?’</p>
<p class="Shlok">என்று உடல் நடுக்கமோடு இசைக்கும் ஏல்வையில்,</p>
<p class="Shlok">அன்று அவன் உரைத்தல் கேட்டு, அருக்கன் மைந்தனும்</p>
<p class="Shlok para-style-override-7">ஒன்றிய சிந்தையில் உணர்ந்திட்டான்அரோ. (19—6)</p>
<p class="Shlok">ஏம்பலோடு எழுந்து நின்று, இரவி கான்முளை,</p>
<p class="Shlok">பாம்பு அணை அமலனை வணங்கி, “பைந் தொடி</p>
<p class="Shlok">மேம்படு கற்பினள்” என்னும் மெய்ம்மையைத்</p>
<p class="Shlok para-style-override-7">தாம் புகன்றிட்டது, இச் சலம் என்று ஓதினான். (19—7)</p>
<p class="Shlok">‘பண் தரு கிளவியாள்தன்னைப் பாங்குறக்</p>
<p class="Shlok">கண்டனர்; அன்னது ஓர் களிப்பினால், அவர்</p>
<p class="Shlok">வண்டு உறை மதுவனம் அழித்து மாந்தியது;</p>
<p class="Shlok para-style-override-7">அண்டர் நாயக! இனி அவலம் தீர்க’ என்றான். (19—8)</p>
<p class="Shlok">‘வந்தனர் தென் திசை வாவினார்’ என</p>
<p class="Shlok">புந்தி நொந்து, ‘என்னைகொல் புகலற் பாலர்?’ என்று</p>
<p class="Shlok">எந்தையும் இருந்தனன்; இரவி கான்முளை,</p>
<p class="Shlok para-style-override-7">நொந்த அத் ததிமுகன்தன்னை நோக்கியே. (19—9)</p>
<p class="Shlok">‘யார் அவண் இறுத்தவர், இயம்புவாய்?’ என,</p>
<p class="Shlok">‘மாருதி, வாலி சேய், மயிந்தன், சாம்பவன்,</p>
<p class="Shlok">சோர்வு அறு பதினெழுவோர்கள் துன்னினார்,</p>
<p class="Shlok para-style-override-7">ஆர்கலி நாண வந்து ஆர்க்கும் சேனையார்.’ (19—10)</p>
<p class="Shlok">என்று, அவன் உரைத்த போது, இரவி காதலன்,</p>
<p class="Shlok">வன் திறல் ததிமுகன் வதனம் நோக்கியே,</p>
<p class="Shlok">‘ஒன்று உனக்கு உணர்த்துவது உளது; வாலி சேய்,</p>
<p class="Shlok para-style-override-7">புன்தொழில் செய்கை சேர் புணர்ப்பன் அல்லனால்.’ (19—11)</p>
<p class="Shlok">கொற்றவன் பணி தலைக்கொண்டு, தெண் திரை</p>
<p class="Shlok">சுற்றிய திசை எலாம் துருவி, தோகையைப்</p>
<p class="Shlok">பற்றிய பகைஞரைக் கடிந்து, பாங்கர் வந்து</p>
<p class="Shlok para-style-override-7">உற்றனர்; அவரை யாம் உரைப்பது என்னையோ? (19—12)</p>
<p class="Shlok">‘அன்றியும், வாலி சேய் அரசு அது; ஆதலின்,</p>
<p class="Shlok">பின்றுதல் தீதுஅரோ; பிணங்கும் சிந்தையாய்!</p>
<p class="Shlok">ஒன்றும் நீ உணரலை; உறுதி வேண்டுமேல்,</p>
<p class="Shlok para-style-override-7">சென்று, அவன்தனைச் சரண்சேர்தி, மீண்டு’ என்றான். (19—13)</p>
<p class="Shlok">என்ற அத் ததிமுகன் தன்னை, ‘ஏனைய</p>
<p class="Shlok">வன் திறல் அரசு இளங் குரிசில் மைந்தனைப்</p>
<p class="Shlok">பின்றுதல் அவனை என் பேசற் பாற்று நீ;</p>
<p class="Shlok para-style-override-7">இன்று போய், அவன் அடி ஏத்துவாய்’ என்றான். (19—14)</p>
<p class="Shlok">வணங்கிய சென்னியன்; மறைத்த வாயினன்;</p>
<p class="Shlok">உணங்கிய சிந்தையன்; ஒடுங்கும் மேனியன்;</p>
<p class="Shlok">கணங்களோடு ஏகி, அக் கானம் நண்ணினான்—</p>
<p class="Shlok para-style-override-7">மணம் கிளர் தாரினான் மறித்தும் வந்துஅரோ. (19—15)</p>
<p class="Shlok">கண்டனன் வாலி சேய்; கறுவு கைம்மிக,</p>
<p class="Shlok">‘விண்டவன், நம் எதிர் மீண்டுளான்எனின்,</p>
<p class="Shlok">உண்டிடுகுதும் உயிர்’ என்ன, உன்னினான்;</p>
<p class="Shlok para-style-override-7">‘தொண்டு’ என, ததிமுகன், தொழுது தோன்றினான். (19—16)</p>
<p class="Shlok">‘போழ்ந்தன யான் செய்த குறை பொறுக்க!’ எனா,</p>
<p class="Shlok">வீழ்ந்தனன் அடிமிசை; வீழ, வாலி சேய்,</p>
<p class="Shlok">தாழ்ந்து, கைப்பற்றி, மெய் தழீஇக்கொண்டு, ‘உம்மை யான்</p>
<p class="Shlok para-style-override-7">சூழ்ந்ததும் பொறுக்க!’ எனா, முகமன் சொல்லினான். (19—17)</p>
<p class="Shlok">‘யாம் முதல் குறித்த நாள் இறத்தல் எண்ணியே</p>
<p class="Shlok">ஏமுற, துயர் துடைத்து, அளித்த ஏற்றம்போல்,</p>
<p class="Shlok">தாமரைக் கண்ணவன் துயரம் தள்ள, நீர்</p>
<p class="Shlok para-style-override-7">போம்’ என, தொழுது, முன் அனுமன் போயினான். (19—18)</p>
<p class="Shlok">‘வன் திறல் குரிசிலும் முனிவு மாறினான்;</p>
<p class="Shlok">வென்று கொள் கதிரும் தன் வெம்மை ஆறினான்’</p>
<p class="Shlok">என்றுகொண்டு, யாவரும், ‘எழுந்து போதலே</p>
<p class="Shlok para-style-override-7">நன்று’ என, ஏகினார், நவைக்கண் நீங்கினார். (19—19)</p>
<p class="Shlok">இப்புறத்து இராமனும், இரவி சேயினை</p>
<p class="Shlok">ஒப்புற நோக்கி, ‘வந்துற்ற தானையர்;</p>
<p class="Shlok">தப்பு அறக் கண்டனம் என்பரோ? தகாது</p>
<p class="Shlok para-style-override-7">அப்புறத்து என்பரோ? அறைதியால்!’ என்றான். (19—20)</p>
<p class="Shlok">வனை கருங் குழலியைப் பிரிந்த மாத் துயர்</p>
<p class="Shlok">அனகனுக்கு அவள் எதிர் அணைந்ததாம் எனும்</p>
<p class="Shlok">மன நிலை எழுந்த பேர் உவகை மாட்சி கண்டு,</p>
<p class="Shlok para-style-override-7">அனுமனும் அண்ணலுக்கு அறியக் கூறுவான்; (23—1)</p>
<p class="Shlok">‘மாண் பிறந்து அமைந்த கற்பின்</p>
<p class="Shlok">வாணுதல் நின்பால் வைத்த</p>
<p class="Shlok">சேண் பிறந்து அமைந்த காதல்,</p>
<p class="Shlok">கண்களின் தெவிட்டி, தீராக்</p>
<p class="Shlok">காண் பிறந்தமையால், நீயே,</p>
<p class="Shlok">கண் அகன் ஞாலம் தன்னுள்,</p>
<p class="Shlok">ஆண் பிறந்து அமைந்த செல்வம்</p>
<p class="Shlok para-style-override-7">உண்டனையாதி அன்றோ? (35—1)</p>
<p class="Shlok">‘அயிர்ப்பு இலர், காண்பார்;</p>
<p class="Shlok">முன்னும் அறிந்திலர் எனினும், ஐய!—</p>
<p class="Shlok">எயில் புனை இலங்கை மூதூர்</p>
<p class="Shlok">இந்திரன் யாக்கைக்கு ஏற்ற</p>
<p class="Shlok">மயில் புரை இயலினாரும்,</p>
<p class="Shlok">மைந்தரும், நாளும் அங்கே</p>
<p class="Shlok">உயிர்ப்பொடும், உயிரினோடும்,</p>
<p class="Shlok para-style-override-7">ஊசல் நின்று ஆடுவாரும்.’ (35—9)</p>
<p class="Shlok">ஆயிடை, கவிகளோடும்,</p>
<p class="Shlok">அங்கதன் முதலினாயோர்</p>
<p class="Shlok">மேயினர், வணங்கிப் புக்கார்,</p>
<p class="Shlok">வீரனை, கவியின் வேந்தை;</p>
<p class="Shlok">போயின கருமம் முற்றிப் புகுந்தது</p>
<p class="Shlok">ஓர் பொம்மல் தன்னால்,</p>
<p class="Shlok">சேயிரு மதியம் என்னத்</p>
<p class="Shlok para-style-override-7">திகழ்தரு முகத்தர் ஆனார். (47—1)</p>
<p class="Shlok">நீலனை நெடிது நோக்கி,</p>
<p class="Shlok">நேமியான் பணிப்பான்; ‘நம்தம்—</p>
<p class="Shlok">பால் வரும் சேனைதன்னைப்</p>
<p class="Shlok">பகைஞர் வந்து அடரா வண்ணம்,</p>
<p class="Shlok">சால்புற முன்னர்ச் சென்று,</p>
<p class="Shlok">சரி நெறி துருவிப் போதி,</p>
<p class="Shlok">மால் தரு களிறு போலும்</p>
<p class="Shlok para-style-override-7">படைஞர் பின் மருங்கு சூழ.’ (49—1)</p>
<p class="Shlok">என்று உரைத்து எழுந்த வேலை,</p>
<p class="Shlok">மாருதி இரு கை கூப்பி,</p>
<p class="Shlok">‘புன் தொழில் குரங்கு எனாது</p>
<p class="Shlok">என் தோளிடைப் புகுது’ என்னா,</p>
<p class="Shlok">தன் தலை படியில் தாழ்ந்தான்;</p>
<p class="Shlok">அண்ணலும், சரணம் வைத்தான்;</p>
<p class="Shlok">வன் திறல் வாலி சேயும்</p>
<p class="Shlok para-style-override-7">இளவலை வணங்கிச் சொன்னான்; (49—2)</p>
<p class="Shlok">‘நீ இனி என்தன் தோள்மேல்</p>
<p class="Shlok">ஏறுதி, நிமல!’ என்ன,</p>
<p class="Shlok">வாய் புதைத்து இறைஞ்சி</p>
<p class="Shlok">நின்ற வாலி காதலனை நோக்கி,</p>
<p class="Shlok">நாயகற்கு இளைய கோவும், ‘நன்று’</p>
<p class="Shlok">என அவன்தன் தோள்மேல்,</p>
<p class="Shlok">பாய்தலும், தகைப்பு இல் தானை</p>
<p class="Shlok para-style-override-7">படர் நெறிப் பரந்தது அன்றே. (49—3)</p>
<p class="Shlok">கருடனில் விடையில் தோன்றும்</p>
<p class="Shlok">இருவரும் கடுப்ப, காலின்</p>
<p class="Shlok">அருள் தரு குமரன் தோள்மேல்,</p>
<p class="Shlok">அங்கதன் அலங்கல் தோள்மேல்,</p>
<p class="Shlok">பொருள் தரும் வீரர் போத,</p>
<p class="Shlok">பொங்கு ஒளி விசும்பில் தங்கும்</p>
<p class="Shlok">தெருள் தகு புலவர் வாழ்த்திச்</p>
<p class="Shlok para-style-override-7">சிந்தினர், தெய்வப் பொற் பூ. (49—4)</p>
<p class="Shlok">‘வையகம் அதனில் மாக்கள்</p>
<p class="Shlok">மயங்குவர், வய வெஞ் சேனை</p>
<p class="Shlok">எய்திடின்’ என்பது உன்னி,</p>
<p class="Shlok">இராகவன் இனிதின் ஏவ,</p>
<p class="Shlok">பெய் கனி, கிழங்கு, தேன் என்று</p>
<p class="Shlok">இனையன பெறுதற்கு ஒத்த</p>
<p class="Shlok">செய்ய மால் வரையே ஆறாச்</p>
<p class="Shlok para-style-override-2">சென்றது, தகைப்பு இல் சேனை. (49—5)</p>
<p class="Chapter-End"><span class="char-style-override-6">கம்ப ராமாயணம் சுந்தர காண்டம் மிகைப் பாடல்கள் முற்றிற்று.</span></p>
<p class="Uwach para-style-override-4">॥ அனுமன் திருவடி சரணம் ॥<span class="char-style-override-7"></span></p>


<p class="Page-Break"> </p>
<p class="First-End-Page-text" id="toc_marker-19">கடைசி பக்கம்<span class="char-style-override-8"></span></p>

