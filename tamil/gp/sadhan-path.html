
<p class="First-End-Page-text para-style-override-1" id="toc_marker-1"><span class="char-style-override-1">முதல் பக்கம்</span><span class="char-style-override-2"></span></p>
<p class="Titel-Page---Shri-Hari">॥ ஸ்ரீஹரி: ॥</p>
<p class="Title-Page---Book-Name">சாதனை நெறி</p>
<p class="Title-Page---Book-Name-Hindi" xml:lang="hi-IN">साधन पथ – तमिल</p>
<p class="Title-Page---Tvamev-mata--Hindi">த்வமேவ மாதா ச பிதா த்வமேவ</p>
<p class="Title-Page---Tvamev-mata--Hindi">த்வமேவ ப<span class="char-style-override-3">3</span>ந்து<span class="char-style-override-3">4</span>ஶ்ச ஸகா<span class="char-style-override-3">2</span> த்வமேவ ।</p>
<p class="Title-Page---Tvamev-mata--Hindi">த்வமேவ வித்<span class="char-style-override-3">3</span>யா த்<span class="char-style-override-3">3</span>ரவிணம் த்வமேவ</p>
<p class="Title-Page---Tvamev-mata--Hindi para-style-override-2">த்வமேவ ஸர்வம் மம தே<span class="char-style-override-3">3</span>வதே<span class="char-style-override-3">3</span>வ ॥</p>
<p class="Title-Page---Tvamev-mata---Tamil">ஆருயிர் அன்னையும் நீயே, அருமை தந்தையும் நீயே,</p>
<p class="Title-Page---Tvamev-mata---Tamil">உறவும் சுற்றமும் நீயே, உற்ற நண்பனும் நீயே,</p>
<p class="Title-Page---Tvamev-mata---Tamil">கற்கும் கல்வியும் நீயே, சேர்க்கும் செல்வமும் நீயே,</p>
<p class="Title-Page---Tvamev-mata---Tamil para-style-override-3">அனைத்தும் ஆன எந்தன் ஆதிதேவனும் நீயே!</p>
<p class="Title-Page---Sub-heading"><span class="char-style-override-4">ஆக்கியோர்</span></p>
<p class="Title-Page---Author-Name">மேன்மைமிகு ஸ்ரீஹனுமான் பிரசாத்ஜீ போத்தார்</p>
<p class="Title-Page---Gita-Seva-Trust para-style-override-4" xml:lang="hi-IN">கீதா சேவா டிரஸ்ட்<span></span></p>


<p class="Page-Break">॥ ஸ்ரீஹரி: ॥</p>
<p class="Heading" id="toc_marker-2">பணிவான வேண்டுகோள்</p>
<p class="Text">இந்தச் சிறு நூலில் எழுதப்பட்டுள்ள விஷயங்கள் மிகச்சிறந்த அனுபவம் பெற்றவரின் சொற்கள். எனவே, கருத்துக்கள் ஆணித்தரமாகக் கூறப்பட்டுள்ளன. இந்தச் சிறு நூலின் நெறிப்படி, தமது வாழ்க்கையை அமைத்துக் கொள்ளும் நல்லோர், ‘<span class="char-style-override-5">சாதனை நெறி’</span>யில் முன்னேறுவர் என்பதில் சிறிதும் ஐயமில்லை.</p>
<p class="Text para-style-override-5">உண்மையான சுகத்தை விரும்பும் நல்லோர் இந்த நெறியைச் சில நாட்கள் முயற்சி செய்து பார்க்க வேண்டும் என்பதே எமது தாழ்மையான வேண்டுகோள்.<span></span></p>


<p class="Page-Break para-style-override-2">॥ ஸ்ரீஹரி: ॥</p>
<p class="Heading" id="toc_marker-3">தேவநாகரி எழுத்துக்கள்</p>
<p class="Small-Title para-style-override-6"><span class="char-style-override-5">(சில குறிப்புகள்)</span></p>
<p class="Text para-style-override-7">ஒரு மொழியின் சொல்லை இன்னொரு மொழியின் எழுத்துக்களால் எழுதுவதை எழுத்துப்பெயர்ப்பு <span class="char-style-override-6">(Transliteration)</span> என்று அழைக்கிறோம். ஒரு மொழியிலுள்ள சொல்லின் பொருளை மற்றொரு மொழியில் கூறுவதை மொழிபெயர்ப்பு <span class="char-style-override-6">(Translation)</span> என்று அழைக்கிறோம்.</p>
<p class="Text">சம்ஸ்கிருதச் சொற்களைப் பிழையின்றி உச்சரிக்க, முறையாக சம்ஸ்கிருதம் கற்றவர்களிடமிருந்து அறிந்துகொள்ள முயற்சிக்க வேண்டும். ஆங்கில எழுத்துக்களின் துணைகொண்டு <span class="char-style-override-5">2, 3, 4</span> என்னும் குறியீடுகளுடன் சம்ஸ்கிருத எழுத்துக்களுக்கு நிகரான தமிழ் ஒலி வடிவங்கள் இங்கு தரப்பட்டுள்ளன.</p>
<p class="Shlok para-style-override-8"><span class="char-style-override-7">अ</span><span class="char-style-override-8"> </span><span class="char-style-override-9">அ</span><span class="char-style-override-10">, </span><span class="char-style-override-7">आ</span><span class="char-style-override-8"> </span><span class="char-style-override-9">ஆ</span><span class="char-style-override-10">, </span><span class="char-style-override-7">इ</span><span class="char-style-override-8"> </span><span class="char-style-override-9">இ</span><span class="char-style-override-10">, </span><span class="char-style-override-7">ई</span><span class="char-style-override-8"> </span><span class="char-style-override-9">ஈ</span><span class="char-style-override-10">, </span><span class="char-style-override-7">उ</span><span class="char-style-override-8"> </span><span class="char-style-override-9">உ</span><span class="char-style-override-10">, </span><span class="char-style-override-7">ऊ</span><span class="char-style-override-8"> </span><span class="char-style-override-9">ஊ</span><span class="char-style-override-10">, </span><span class="char-style-override-7">ऋ</span><span class="char-style-override-8"> </span><span class="char-style-override-9">ரி</span><span class="char-style-override-10">, </span><span class="char-style-override-7">ॠ</span><span class="char-style-override-8"> </span><span class="char-style-override-9">ரீ</span><span class="char-style-override-10">, </span><span class="char-style-override-7">ऌ</span><span class="char-style-override-8"> </span><span class="char-style-override-9">ல்ரு</span><span class="char-style-override-11">॒</span><span class="char-style-override-10">, </span><span class="char-style-override-7">ए</span><span class="char-style-override-8"> </span><span class="char-style-override-9">ஏ</span><span class="char-style-override-10">, </span><span class="char-style-override-7">ऐ</span><span class="char-style-override-8"> </span><span class="char-style-override-9">ஐ</span><span class="char-style-override-10">, </span><span class="char-style-override-7">ओ</span><span class="char-style-override-8"> </span><span class="char-style-override-9">ஓ</span><span class="char-style-override-10">, </span><span class="char-style-override-7">औ</span><span class="char-style-override-8"> </span><span class="char-style-override-9">ஔ</span><span class="char-style-override-12"></span></p>
<p class="Shlok para-style-override-8"><span class="char-style-override-7">क</span><span class="char-style-override-8"> </span><span class="char-style-override-9">க</span><span class="char-style-override-13">(ka)</span><span class="char-style-override-10">, </span><span class="char-style-override-7">ख</span><span class="char-style-override-8"> </span><span class="char-style-override-9">க</span><span class="char-style-override-14">2</span><span class="char-style-override-13">(kka)</span><span class="char-style-override-10">, </span><span class="char-style-override-7">ग</span><span class="char-style-override-8"> </span><span class="char-style-override-9">க</span><span class="char-style-override-14">3</span><span class="char-style-override-13">(ga)</span><span class="char-style-override-10">, </span><span class="char-style-override-7">घ</span><span class="char-style-override-8"> </span><span class="char-style-override-9">க</span><span class="char-style-override-14">4</span><span class="char-style-override-13">(gha)</span><span class="char-style-override-10">, </span><span class="char-style-override-7">ङ</span><span class="char-style-override-8"> </span><span class="char-style-override-9">ங</span><span class="char-style-override-10">, </span><span class="char-style-override-7">च</span><span class="char-style-override-8"> </span><span class="char-style-override-9">ச</span><span class="char-style-override-13">(ca)</span><span class="char-style-override-10">, </span><span class="char-style-override-7">छ</span><span class="char-style-override-8"> </span><span class="char-style-override-9">ச</span><span class="char-style-override-14">2</span><span class="char-style-override-13">(cha)</span><span class="char-style-override-10">, </span><span class="char-style-override-7">ज</span><span class="char-style-override-8"> </span><span class="char-style-override-9">ஜ</span><span class="char-style-override-13">(ja)</span><span class="char-style-override-10">, </span><span class="char-style-override-7">झ</span><span class="char-style-override-8"> </span><span class="char-style-override-9">ஜ</span><span class="char-style-override-11">॒</span><span class="char-style-override-13">(jha)</span><span class="char-style-override-10">, </span><span class="char-style-override-7">ञ</span><span class="char-style-override-8"> </span><span class="char-style-override-9">ஞ</span><span class="char-style-override-10">, </span><span class="char-style-override-7">ट</span><span class="char-style-override-8"> </span><span class="char-style-override-9">ட</span><span class="char-style-override-13">(ta)</span><span class="char-style-override-10">, </span><span class="char-style-override-7">ठ</span><span class="char-style-override-8"> </span><span class="char-style-override-9">ட</span><span class="char-style-override-14">2</span><span class="char-style-override-13">(tta)</span><span class="char-style-override-10">, </span><span class="char-style-override-7">ड</span><span class="char-style-override-8"> </span><span class="char-style-override-9">ட</span><span class="char-style-override-14">3</span><span class="char-style-override-13">(da)</span><span class="char-style-override-10">, </span><span class="char-style-override-7">ढ</span><span class="char-style-override-8"> </span><span class="char-style-override-9">ட</span><span class="char-style-override-14">4</span><span class="char-style-override-13">(dda)</span><span class="char-style-override-10">, </span><span class="char-style-override-7">ण</span><span class="char-style-override-8"> </span><span class="char-style-override-9">ண</span><span class="char-style-override-10">, </span><span class="char-style-override-7">त</span><span class="char-style-override-8"> </span><span class="char-style-override-9">த</span><span class="char-style-override-13">(tha)</span><span class="char-style-override-10">, </span><span class="char-style-override-7">थ</span><span class="char-style-override-8"> </span><span class="char-style-override-9">த</span><span class="char-style-override-14">2</span><span class="char-style-override-13">(thha)</span><span class="char-style-override-10">,</span><span class="char-style-override-12"> </span><span class="char-style-override-7">द</span><span class="char-style-override-8"> </span><span class="char-style-override-9">த</span><span class="char-style-override-14">3</span><span class="char-style-override-13">(dha)</span><span class="char-style-override-10">, </span><span class="char-style-override-7">ध</span><span class="char-style-override-8"> </span><span class="char-style-override-9">த</span><span class="char-style-override-14">4</span><span class="char-style-override-13">(dhha)</span><span class="char-style-override-10">, </span><span class="char-style-override-7">न</span><span class="char-style-override-8"> </span><span class="char-style-override-9">ந</span><span class="char-style-override-15"> </span><span class="char-style-override-9">(ன)</span><span class="char-style-override-10">, </span><span class="char-style-override-7">प</span><span class="char-style-override-8"> </span><span class="char-style-override-9">ப</span><span class="char-style-override-13">(pa)</span><span class="char-style-override-10">, </span><span class="char-style-override-7">फ</span><span class="char-style-override-8"> </span><span class="char-style-override-9">ப</span><span class="char-style-override-14">2</span><span class="char-style-override-13">(pha)</span><span class="char-style-override-10">, </span><span class="char-style-override-7">ब</span><span class="char-style-override-8"> </span><span class="char-style-override-9">ப</span><span class="char-style-override-14">3</span><span class="char-style-override-13">(ba)</span><span class="char-style-override-10">, </span><span class="char-style-override-7">भ</span><span class="char-style-override-8"> </span><span class="char-style-override-9">ப</span><span class="char-style-override-14">4</span><span class="char-style-override-13">(bha)</span><span class="char-style-override-10">, </span><span class="char-style-override-7">म</span><span class="char-style-override-8"> </span><span class="char-style-override-9">ம</span><span class="char-style-override-10">, </span><span class="char-style-override-7">य</span><span class="char-style-override-8"> </span><span class="char-style-override-9">ய</span><span class="char-style-override-10">, </span><span class="char-style-override-7">र</span><span class="char-style-override-8"> </span><span class="char-style-override-9">ர</span><span class="char-style-override-10">, </span><span class="char-style-override-7">ल</span><span class="char-style-override-8"> </span><span class="char-style-override-9">ல</span><span class="char-style-override-10">, </span><span class="char-style-override-7">व</span><span class="char-style-override-8"> </span><span class="char-style-override-9">வ</span><span class="char-style-override-12"></span></p>
<p class="Shlok para-style-override-9"><span class="char-style-override-7">स</span><span class="char-style-override-8"> </span><span class="char-style-override-9">ஸ</span><span class="char-style-override-13">(sa)</span><span class="char-style-override-10">, </span><span class="char-style-override-7">ष</span><span class="char-style-override-8"> </span><span class="char-style-override-9">ஷ</span><span class="char-style-override-13">(sha)</span><span class="char-style-override-10">, </span><span class="char-style-override-7">क्ष</span><span class="char-style-override-8"> </span><span class="char-style-override-9">க்ஷ</span><span class="char-style-override-13">(ksha)</span><span class="char-style-override-10">, </span><span class="char-style-override-7">ह</span><span class="char-style-override-8"> </span><span class="char-style-override-9">ஹ</span><span class="char-style-override-13">(ha)</span><span class="char-style-override-10">, </span><span class="char-style-override-7">श</span><span class="char-style-override-8"> </span><span class="char-style-override-9">ஶ</span><span class="char-style-override-13">(sa)</span><span class="char-style-override-10">, </span><span class="char-style-override-7">ज्ञ</span><span class="char-style-override-8"> </span><span class="char-style-override-9">ஜ்ஞ</span><span class="char-style-override-13">(gna)</span><span class="char-style-override-10">, </span><span class="char-style-override-7">ऋ</span><span class="char-style-override-8"> </span><span class="char-style-override-9">ரு</span><span class="char-style-override-11">॒</span><span class="char-style-override-13">(</span><span class="char-style-override-16">r</span><span class="char-style-override-13">i)</span><span class="char-style-override-17"> </span></p>
<p class="Text para-style-override-7"><span class="char-style-override-18">‘</span><span class="char-style-override-19">श</span><span class="char-style-override-18">’</span> என்ற எழுத்து <span class="char-style-override-20">‘</span><span class="char-style-override-21">ஶ</span><span class="char-style-override-20">’</span> என்று எழுத்துப்பெயர்ப்பு செய்யப்பட்டுள்ளது. இந்த <span class="char-style-override-20">‘</span><span class="char-style-override-21">ஶ</span><span class="char-style-override-20">’</span> என்னும் எழுத்து <span class="char-style-override-20">‘</span><span class="char-style-override-21">பிசகு</span><span class="char-style-override-20">’</span><span class="char-style-override-5">, </span><span class="char-style-override-20">‘</span><span class="char-style-override-21">கசடு</span><span class="char-style-override-20">’</span> என்னும் சொற்களில் வரும் <span class="char-style-override-20">‘</span><span class="char-style-override-21">ச</span><span class="char-style-override-20">’</span>வைப் போன்று ஒலிக்கும்.</p>
<p class="Text para-style-override-7">சம்ஸ்கிருத—தமிழ் எழுத்துப்பெயர்ப்பில் <span class="char-style-override-6">(Transliteration)</span><span class="char-style-override-5"> </span>கொடுத்துள்ள எழுத்துக்கள் எழுத்துப்பெயர்ப்பில் மட்டும் பயன்படுத்தப்பட்டுள்ளன. மொழிபெயர்ப்பில் வழக்கத்திலுள்ள தமிழ் எழுத்துக்களே பயன்படுத்தப்பட்டுள்ளன. உதாரணமாக <span class="char-style-override-18">‘</span><span class="char-style-override-19">सुखं</span><span class="char-style-override-18">’</span> என்ற சொல் எழுத்துப்பெயர்ப்பில் <span class="char-style-override-20">‘</span><span class="char-style-override-21">ஸுக</span><span class="char-style-override-22">2</span><span class="char-style-override-21">ம்</span><span class="char-style-override-20">’</span> என்றும், மொழிபெயர்ப்பில் <span class="char-style-override-20">‘</span><span class="char-style-override-21">சுகம்</span><span class="char-style-override-20">’</span> என்றும் எழுதப்பட்டுள்ளது.</p>
<p class="Text para-style-override-7">சம்ஸ்கிருதத்தில் உள்ள உயிரெழுத்தான <span class="char-style-override-18">‘</span><span class="char-style-override-19">ऋ</span><span class="char-style-override-18">’</span> என்பது உயிரெழுத்தாக வரும்பொழுது <span class="char-style-override-20">‘</span><span class="char-style-override-21">ரி</span><span class="char-style-override-20">’</span> என்றும், உயிர்மெய்யெழுத்தாக வரும்பொழுது <span class="char-style-override-20">‘</span><span class="char-style-override-21">ரு</span><span class="char-style-override-20">॒’</span> என்றும் உச்சரிக்கப்படுகிறது. <span class="char-style-override-21">(உ–ம்.:</span><span class="char-style-override-23">—</span><span class="char-style-override-21"> </span><span class="char-style-override-19">ऋषि</span><span class="char-style-override-21"> </span><span class="char-style-override-23">—</span><span class="char-style-override-21"> ரிஷி, </span><span class="char-style-override-19">कृत्वा</span><span class="char-style-override-21"> </span><span class="char-style-override-23">—</span><span class="char-style-override-21"> க்ரு</span><span class="char-style-override-20">॒</span><span class="char-style-override-21">த்வா)</span> இந்த <span class="char-style-override-20">‘</span><span class="char-style-override-21">ரு</span><span class="char-style-override-20">॒’</span> என்னும் எழுத்து <span class="char-style-override-20">‘</span><span class="char-style-override-21">எருது</span><span class="char-style-override-20">’</span><span class="char-style-override-21">, </span><span class="char-style-override-20">‘</span><span class="char-style-override-21">விருது</span><span class="char-style-override-20">’</span> என்னும் சொற்களில் வரும் <span class="char-style-override-20">‘</span><span class="char-style-override-21">ரு</span><span class="char-style-override-20">’</span>வைப் போன்று ஒலிக்கும்.</p>
<p class="Text para-style-override-7"><span class="char-style-override-18">‘</span><span class="char-style-override-19">ञ</span><span class="char-style-override-18">’</span> என்ற எழுத்து <span class="char-style-override-6">‘</span><span class="char-style-override-5">ஞ</span><span class="char-style-override-6">’</span> என்றும், <span class="char-style-override-18">‘</span><span class="char-style-override-19">ज्ञ</span><span class="char-style-override-18">’</span> என்ற கூட்டெழுத்து <span class="char-style-override-6">‘</span><span class="char-style-override-5">ஜ்ஞ</span><span class="char-style-override-6">’</span> என்றும் எழுத்துப்பெயர்ப்பு செய்யப்பட்டுள்ளன. <span class="char-style-override-18">‘</span><span class="char-style-override-19">ज्ञ</span><span class="char-style-override-18">’</span> என்ற எழுத்தில் துவங்கும் சொற்களில்லை.</p>
<p class="Text para-style-override-7">ஒரு சொல்லிற்கு மேல் இருக்கின்ற புள்ளியானது <span class="char-style-override-6">‘</span><span class="char-style-override-5">ம்</span><span class="char-style-override-6">’</span> என்னும் எழுத்தைக் குறிக்கிறது. <span class="char-style-override-21">(உ–ம்.:</span><span class="char-style-override-23">—</span><span class="char-style-override-21"> </span><span class="char-style-override-18">‘</span><span class="char-style-override-19">सुखं</span><span class="char-style-override-18">’</span><span class="char-style-override-20"> </span><span class="char-style-override-23">—</span><span class="char-style-override-21"> ஸுகம்)</span><span class="char-style-override-5">.</span></p>
<p class="Text para-style-override-7">ஒரு சொல்லின் இறுதியில் மேலும் கீழும் வருகின்ற இரு புள்ளிகள் <span class="char-style-override-18">(:)</span> <span class="char-style-override-5">‘விஸர்கம்’</span> என்று அழைக்கப்படுகிறது. இதன் உச்சரிப்பு, இதற்கு முன் வரும் எழுத்தைப் பொறுத்து அமையும். உதாரணம் பின்வருமாறு:—</p>
<p class="Shlok para-style-override-10"><span class="char-style-override-24">भवन्तः</span><span class="char-style-override-25"> — ப</span><span class="char-style-override-26">4</span><span class="char-style-override-25">வந்த: — ப</span><span class="char-style-override-26">4</span><span class="char-style-override-25">வந்தஹ</span></p>
<p class="Shlok para-style-override-10"><span class="char-style-override-24">स्थितिः</span><span class="char-style-override-25"> — ஸ்தி</span><span class="char-style-override-14">2</span><span class="char-style-override-25">தி: — ஸ்தி</span><span class="char-style-override-14">2</span><span class="char-style-override-25">திஹி</span></p>
<p class="Shlok para-style-override-10"><span class="char-style-override-24">प्रभुः</span><span class="char-style-override-25"> — ப்ரபு</span><span class="char-style-override-26">4</span><span class="char-style-override-25">: — ப்ரபு</span><span class="char-style-override-26">4</span><span class="char-style-override-25">ஹு</span></p>
<p class="Shlok para-style-override-10"><span class="char-style-override-24">गुणौः</span><span class="char-style-override-25"> — கு</span><span class="char-style-override-26">3</span><span class="char-style-override-25">ணை: — கு</span><span class="char-style-override-26">3</span><span class="char-style-override-25">ணைஹி</span></p>
<p class="Shlok para-style-override-11"><span class="char-style-override-24">भ्रुवोः</span><span class="char-style-override-25"> — ப்</span><span class="char-style-override-26">4</span><span class="char-style-override-25">ருவோ: — ப்</span><span class="char-style-override-26">4</span><span class="char-style-override-25">ருவோஹோ</span><span class="char-style-override-27"></span></p>
<p class="Text para-style-override-4">சம்ஸ்கிருதச் சுலோகங்களில் சில இடங்களில் <span class="char-style-override-18">‘</span><span class="char-style-override-19">ऽ</span><span class="char-style-override-18">’</span> அல்லது <span class="char-style-override-18">‘</span><span class="char-style-override-19">ऽऽ</span><span class="char-style-override-18">’</span> என்னும் குறியீடுகளைக் காணலாம். இதற்கு <span class="char-style-override-20">‘</span><span class="char-style-override-21">அவக்</span><span class="char-style-override-22">3</span><span class="char-style-override-21">ரஹம்</span><span class="char-style-override-20">’</span> என்று பெயர். இந்த இடங்களில் முறையே <span class="char-style-override-20">‘</span><span class="char-style-override-21">அ</span><span class="char-style-override-20">’</span><span class="char-style-override-21">, </span><span class="char-style-override-20">‘</span><span class="char-style-override-21">ஆ</span><span class="char-style-override-20">’</span> என்னும் எழுத்துக்கள் தொக்கி நிற்கின்றன என்று பொருள் கொள்க.<span></span></p>


<p class="Page-Break">॥ ஸ்ரீஹரி: ॥</p>
<p class="Heading" id="toc_marker-4">1. வாழ்க்கையின் மேலான இலட்சியம்</p>
<p class="Shlok">ஹரிரேவ பரம் ப்<span class="char-style-override-14">3</span>ரஹ்ம ஹரிரேவ பரா க<span class="char-style-override-14">3</span>தி: ।</p>
<p class="Shlok">ஹரிரேவ பரா முக்திர்ஹரிர்கே<span class="char-style-override-14">3</span>ய: ஸநாதந: ॥</p>
<p class="Shlok para-style-override-12">— பகவான் வேத வியாசர்</p>
<p class="Text">பலவிதமான இடையூறுகளும் தடைகளும் நிறைந்த இந்த உலகில், பகவானை அடைய வேண்டும் என்று சாதனை புரிபவர்கள் உண்மையிலேயே பெரும் பாக்கியசாலிகள். பொதுவாக, உலகில் பெரும்பாலோர் ‘கடவுள் இருக்கின்றார்’ என்பதைக் கூட ஒப்புக்கொள்வது இல்லை. அப்படி ஒப்புக் கொள்பவர்களில் பெரும்பான்மையோரின் புத்தி, தமோ குண வடிவாகிய இருள் சூழ்ந்த இயல்பால் மறைக்கப்பட்டு இருக்கிறது. அதனால், அவர்கள் பகவானை அடையவேண்டும் என்ற நல்ல விருப்பத்தைக் கொள்வது கிடையாது. ஒரு சிலர் நல்வசத்தால், சிரவணம் (நல்ல விஷயங்களைக் கேட்டல்) முதலியவற்றின் பிரபாவத்தால் இறைவனை அடையவேண்டும் என்பதின் பெருமையைச் சிறிதளவு அறிகின்றனர். ஆனால், அவர்களுடைய புத்தி பலவாறாகச் சிதறுண்டு போவதால், பலவித ஆசைகளால் இழுக்கப்பட்டு உள்ளது. பகவானைப் பற்றிய நினைவு, வழிபாடு போன்றவை சிறிது இருந்தாலும், அதற்கு மாறான இழிந்த உலக போகங்களில் அவர்கள் ஆசை வைக்கின்றனர். இதைக் காட்டிலும் சற்று முன்னேறி உள்ளவர்கள், புத்தியைச் சாத்விக இயல்பு உடையதாகச் செய்து, சாதனையைத் துவக்குகின்றனர். ஆயின் தேவையை உணர்வது, உற்சாகம் ஆகியவை குறைவாக இருப்பது, இலட்சியத்தில் பிடிப்பின்மை, தடைகளை அழிக்கும் நெறியை அறியாமை ஆகிய காரணங்களால், முடிவான இலட்சியத்தை அடைவதற்கு முன்பே, சாதனையைக் கைவிட்டு, நெறி பிறழ்ந்து போகின்றனர். எனவே, பகவான் கூறுகின்றார்——</p>
<p class="Shlok">மநுஷ்யாணாம் ஸஹஸ்ரேஷு</p>
<p class="Shlok">கஶ்சித்<span class="char-style-override-14">3</span>யததி ஸித்<span class="char-style-override-14">3</span>த<span class="char-style-override-14">4</span>யே ।</p>
<p class="Shlok">யததாமபி ஸித்<span class="char-style-override-14">3</span>தா<span class="char-style-override-14">4</span>நாம்</p>
<p class="Shlok para-style-override-13">கஶ்யசிந்மாம் வேத்தி தத்த்வத: ॥</p>
<p class="Shlok para-style-override-1">— ஸ்ரீமத் பகவத்கீதை 7/3</p>
<p class="Text">“ஆயிரக்கணக்கான மனிதர்களில் யாரோ ஒரு சிலர் மட்டுமே எனக்காக (பகவத் பிராப்திக்காக) முயற்சி செய்கின்றனர். அப்படி முயற்சி செய்கின்றவர்களில் பகவானையே சரணாகக் கொள்ளும் மகாத்மாக்களாகிய ஒரு சிலரே, என்னைத் தத்துவரீதியாக அறிய முடியும்.”</p>
<p class="Text">இப்படி இருப்பினும், ஜீவன் இயல்பாகவே பரமாத்மாவையே விரும்புகிறது. ஏனெனில், சுகத்தில் நாட்டம் அனைவருக்கும் உள்ளது. அனைவரும் முழுமையான, துக்கமே இல்லாத, நித்திய சுகத்தை விரும்புகின்றனர். அற்பமான, துக்கம் கலந்த, நாசமடையும் சுகத்தை விரும்புபவர் யாரும் கிடையாது. பலமுறை மனிதன் ஏதோ ஓர் அற்ப சுக விசேஷத்தைப் பூரணமான இன்பம் என்று கருதி, சில காலம் அதில் மனநிறைவு பெற்று வாழ்கிறான் என்பதில் சந்தேகம் இல்லை. ஆனால், சிறிது காலம் கழிந்த பின்னர், அந்த இன்பத்தில் ஏதோ ஒரு குறையை அவன் அறிந்து கொள்கிறான். அதனால், அவன் அதில் நிறைவு பெறாது, இல்லாமையை நிறைவு செய்ய முன்னே செல்கிறான். எனவே, முழுமையற்ற இன்பம் அவனை எப்போதும் சந்தோஷம் அடையச் செய்ய இயலாது என்பது இதனால் உறுதியாகிறது. அவன் முழுமையான இன்பத்தை விரும்புகிறான். பூரணமான, நித்தியமான, குறிப்பிட்ட தன்மையற்ற சுகம் என்பது மெய்ப்பொருளாகிய, மூன்று காலங்களிலும் நிறைந்த, மூன்று காலங்களுக்கும் அப்பாற்பட்ட பரமாத்மாவின் ஸ்வரூபமே ஆகும். இந்த அடிப்படையில் பார்த்தால், பலவிதமான ஜீவன்கள் என்னும் நதிகளின் பிரவாகம் பல திசைகளில் பல்வேறு வழிகளில் பெருக்கெடுத்து, அந்த ஒரே நித்திய ஆனந்தவாரியாகிய பரமாத்மாவை நோக்கி இடைவிடாது ஓடுகின்றன. நெடுங்காலமாக சுகத்திற்கான இந்த நாட்டம், ஜீவன் பரமாத்மாவை அடைய வேண்டும் என்ற எதிர்பார்ப்பை வெளியிடுகிறது. முடிவான அந்த இலட்சியத்தை அடையும் வரை இந்த நீரோட்டம் ஓயாது.</p>
<p class="Text">ஆயினும் அஞ்ஞானம் என்னும் இருட்டால் மறைக்கப்பட்டிருப்பதால், சுகத்தின் உண்மையான வடிவை ஜீவன் அறிந்து கொள்ள முடிவதில்லை. இதனால் செல்லும் நெறியில் அவனுக்குப் பலவிதத் தடைகள் ஏற்படுகின்றன; வழியை மறந்துவிடுகிறான்; எப்போதாவது தடைபட்டு நின்றுவிடுகிறான்; சிலசமயம் நேர் எதிரான வழியில் செல்ல முயற்சி செய்கிறான்; அல்லது, உற்சாகமிழந்து அமர்ந்து விடுகிறான்; அல்லது, வழியில் உள்ள விடுதியை வீடு என்று கருதி, அதாவது அற்ப சுகத்தையே பரம சுகம் என்று கருதி, அதிலேயே மூழ்கிவிடுகிறான். எனவே, இத்தகைய ஜீவனை பாமரன் அல்லது விஷயி (புலனின்பப் பொருள்களில் பற்றுடையவன்) என்று கூறுகின்றனர். இதற்கு மாறாக, எவன் தனது இலட்சியத்தைப் புரிந்து கொண்டு, அதை அடைய மேலான மன ஈடுபாட்டுடன், தனது சக்திக்கு ஏற்ப முடிவற்ற இடையறாத முயற்சியைச் செய்கின்றானோ, அவனை முமுக்ஷு, சாதகன் என்று கூறுகின்றனர். இவ்வாறு சாதனை நெறியில் முன்னேறிச் செல்வதற்கு, முதற்கண் குறிக்கோளை உறுதி செய்வது மற்றும் இலட்சியத்தைச் சரி செய்வது அவசியம்.</p>
<p class="Small-Head">மேலான லட்சியம் யாது?</p>
<p class="Text">மனிதன் எல்லாவற்றிற்கும் முதலில் தனது வாழ்க்கையின் மேலான லட்சியம் எது? என்று நிச்சயம் செய்து கொள்ள வேண்டும். எதை நோக்கி வாழ்க்கையை நடத்த வேண்டும்? தான் எங்கு போக வேண்டும்? என்பதைத் தீர்மானிக்காத வரையில், வழியைப் பற்றியோ, அதற்கு ஆகும் செலவைப் பற்றியோ பேசுவது அர்த்தமற்றது. அதேபோல் மனிதன், ‘எனது வாழ்வில் நான் எதை அடைய வேண்டும்?’ என்று வாழ்க்கையின் குறிக்கோளை உறுதி செய்யாத வரையில், எந்த யோகத்தைப் பின்பற்றி, எப்படி சாதனை செய்ய வேண்டும் என்று அறிவதற்காக மேற்கொள்ளும் முயற்சியும் பொருளற்றதே. தற்போது உலகில் பெரும்பாலோர் குறிக்கோள் ஏதுமின்றிப் படபடத்து அலைகின்றனர். பிரகிருதியின் (இயற்கையின்) போக்கிலேயே குருடர்கள் போல் அடித்துச் செல்லப்படுகின்றனர். ‘நான் யார்?’ என்பது அவர்களுக்குத் தெரியாது. இந்த உலகில் ஏன் மனிதப்பிறவி எடுத்து வந்தோம்? நாம் என்ன செய்ய வேண்டும்? என்றும் தெரியாது. ஏதாவது ஒரு முறையில் பணம் சம்பாதிப்பது, குடும்பத்தைக் காப்பாற்றுவது, அதற்காகவே வாழ்வு முழுவதையும் கழிப்பது — இதுதான் சாதாரணமாக இங்கு பெரும்பாலானோரின் அன்றாட வாழ்க்கை நெறி.</p>
<p class="Text">மேலே குறிப்பிட்டபடியும், ஒவ்வொருவருடைய அனுபவத்தின்படியும் நாம் இன்பத்தை நாடுகின்றோம். தற்போது விசாரம் (ஆராய்ச்சி) செய்ய வேண்டும். நாம் எந்தப் பொருட்களைப் பாடுபட்டுச் சேகரித்து, பாதுகாப்பதில் நமது வாழ்க்கையைக் கழிக்கின்றோமோ, அந்தப் பொருட்கள் உண்மையில் இன்ப வடிவை உடையவைதாமா? உலகில் உள்ள ஒவ்வொரு பொருளும் கணந்தோறும் மாறுபடுபவை, அழியும் இயல்புடையவை என்பதை அனைவரும் அறிந்து உள்ளனர். அழியக்கூடியது அநித்யம். எது அநித்யமோ, அது என்றாவது ஒருநாள் பிரிந்து போகும் என்பது தடுக்கவொண்ணாதது. எந்த ஒரு பொருளை அடையும்போதோ, அனுபவிக்கும்போதோ இன்பம் ஏற்படுகின்றதோ, அந்தப் பொருள் நம்மைவிட்டுச் செல்லும்போது துக்கம் கட்டாயம் ஏற்படும். எனவே, உலகில் உள்ள எல்லாப் பொருள்களும் விட்டுச் செல்லும் குணம் உடையதால் துக்கத்தைத் தருபவை. மகன் பிறந்தவுடன் நல்வாழ்த்துக்கள் குவிகின்றன. அளவற்ற ஆனந்தம் ஏற்படுகிறது. பாலகன் வீட்டில் ஓடி விளையாடும்போது, உள்ளம் என்னும் தாமரையில் மகிழ்ச்சி இதழ்கள் மலர்ச்சி பெறுகின்றன. ஆனால், ஒரு நாள் கட்டாயம் ஏற்படக்கூடிய நிகழ்ச்சி உள்ளது. அன்று அவன் நம்மைவிட்டுப் போய் விடுவான், அல்லது நாம் அவனை விட்டுவிட்டு பரலோகம் செல்ல வேண்டும். சுகம் தரக்கூடியது என்று எந்த வஸ்து நமக்குப் பிரியமாக உள்ளதோ, அது நம்மை விட்டுப் போகும்போது எத்தகைய துக்கம் ஏற்படும் என்பதை அநேகமாக நாம் அனைவரும் அனுபவித்து இருக்கின்றோம். எனவே, மகன் பிறந்தபோதும், அதன்பின் வீட்டுக்கூடத்தில் விளையாடும்போதும் எவ்வளவு இன்பம் ஏற்பட்டதோ, அதே அளவு அல்லது அதைக் காட்டிலும் மிகவும் அதிக துக்கம் மகனை இழக்கும்போது ஏற்படுகிறது. மனைவி—கணவன், தாய்—தந்தை, குரு—சிஷ்யன், பெருமை—புகழ், சரீரம்—சுவர்க்கம் அனைத்திலும் இதே தர்க்கம் பொருந்துகிறது. திரண்ட கருத்து என்னவெனில், அநித்ய வஸ்துவில் துன்பம் கலவாத முழுமையான சுகம் என்றைக்குமே கிடைக்காது. அதனுடைய முடிவோ துக்கமயமானது. நன்கு விசாரம் செய்தால், அநித்ய வஸ்துவை இன்பமாக அனுபவிக்கும் காலத்திலும், அது துன்பத்தால் சூழப்பட்டிருப்பது புலப்படும்.</p>
<p class="Text">இவ்வுலகிலும், மறு உலகிலும் உள்ள போகப் பொருள்கள் அனைத்தும் அநித்யமானவை. ஆனால், இந்த அநித்யத்தின் பின்னே, அதன் அடிப்படையாக ஒரு சத்திய வஸ்து மறைந்து உள்ளது. அது ஒரே ரஸ வடிவாக குறைவற்றதாக உள்ளது. அதுவே நித்ய வஸ்து. அதைப் பற்றி கீதை (2/20) உரைக்கிறது——</p>
<p class="Shlok">ந ஜாயதே ம்ரியதே வா கதா<span class="char-style-override-14">3</span>சிந்—</p>
<p class="Shlok">நாயம் பூ<span class="char-style-override-14">4</span>த்வா ப<span class="char-style-override-14">4</span>விதா வா ந பூ<span class="char-style-override-14">4</span>ய: ।</p>
<p class="Shlok">அஜோ நித்ய: ஶாஶ்வதோ<span class="char-style-override-28">ऽ</span>யம் புராணோ</p>
<p class="Shlok para-style-override-13">ந ஹந்யதே ஹந்யமாநே ஶரீரே ॥</p>
<p class="Text">“எது எந்தக் காலத்திலும் பிறப்பது இல்லையோ, மரணம் அடைவது இல்லையோ, ஒருமுறை இருந்து பிறகு மறுமுறையும் இருப்பதாக இல்லையோ, அதுவே ஜன்மமற்றது, நித்யமானது, சநாதனமானது, புராதனமானது. சரீரம் நாசம் அடைவதால் அது நாசமடைவது இல்லை.”</p>
<p class="Text">இத்தகைய மேலான பொருள், பரமாத்மா மட்டுமே. அந்த ஒரே பரம்பொருளில் கற்பிதம் செய்யப்பட்ட பல்வேறு உண்மைகளை ஒரேயடியாக லயமடையச் செய்ய வேண்டும். அந்த பரமாத்மாவை மட்டும் எஞ்சி இருக்கச் செய்வதே ‘பகவத் பிராப்தி’ ஆகும். இதுவே நமது வாழ்வின் மேலான குறிக்கோள். மேலே விவரிக்கப்பட்ட நித்ய—அநித்ய வஸ்து விசாரத்தின் மூலம்தான் இந்த இலட்சியம் உறுதி செய்யப்படுகிறது. இந்தக் குறிக்கோளை எப்போதும் சார்ந்து இருப்பதற்கு மிக முக்கியமான முதல் சாதனம் வைராக்கியம் ஆகும்.</p>


<p class="Page-Break"> </p>
<p class="Heading" id="toc_marker-5">2. வைராக்கியம்</p>
<p class="Text">இந்த உலகிலும், மறு உலகிலும் காணப்பட்ட, கேட்கப்பட்ட, காணப்படாத, கேட்கப்படாத எல்லாப் பொருட்களிலும் எப்போதும் நாட்டம் சிறிதுமின்றி (வேட்கையை விடுத்து) இருப்பதே ‘வைராக்கியம்’ எனப்படும். விஷயப் பொருள்களில் பற்று இருக்கும்வரை, பரமாத்மாவை அடைய வேண்டும் என்ற முடிவான குறிக்கோளில் மனிதன் உறுதியாக நிலைத்து இருக்க முடியாது.</p>
<p class="Text para-style-override-13"><span class="char-style-override-29">‡</span>விஷயங்களில் உள்ள வேட்கையைத் துறப்பது, விஷயத்தில் பற்று நீங்கியவனாய் இருப்பதிலிருந்து ஏற்படும். விஷயங்களில் மனம் ஈடுபடுவதற்கு முக்கியமாக நான்கு காரணங்கள் உள்ளன. (1) விஷயங்கள் இருக்கின்றன என்ற உணர்வு, (2) விஷயங்களில் கவர்ச்சி என்ற உணர்வு, (3) விஷயங்களில் இன்பம் என்ற உணர்வு, (4) விஷயங்களில் ஆசை கொள்ளும் உணர்வு.<span class="char-style-override-30"></span></p>
<p class="Foot-Note"><span class="char-style-override-31">‡</span> விஷயங்கள் — புலன் நுகர்பொருட்கள்</p>
<p class="Text">விவேகத்தின் மூலம் இந்த நான்கையும் நீக்குவதால் வைராக்கியம் அடையப்படுகிறது. எனவே, முதன் முதலில் நித்ய—அநித்ய வஸ்து விவேகத்தின் அவசியம் ஏற்படுகிறது. விவேகத்தால் வைராக்கியம் பிறக்கிறது. வைராக்கியத்தால் விவேகம் உறுதியாகவும், அழுக்கு நீக்கப்பட்டதாகவும் ஆகிறது. இவை இரண்டும் ஒன்று மற்றதைச் சார்ந்திருக்கும் சாதனங்கள் ஆகின்றன. மேலே குறிப்பிட்ட நான்கு காரணங்களில், முதலாவது எல்லாவற்றிற்கும் இறுதியில் நீக்கப்படுகிறது. ஏனெனில், இதுதான் அடுத்து வரும் மூன்றிற்கும் அடிப்படை ஆதாரமாகிறது. ‘உலகத்தின் இருப்பு’ என்பது புத்தியிலிருந்து அகன்றுவிட்டால், பின் அதில் கவர்ச்சி, இன்பம், பிடிப்பு என்ற கேள்விகளே எழுவதில்லை. ஆயின் இப்படி ஏற்படுவது மிகவும் கடினம். எனவேதான் சாதகன் அடுத்துள்ள மூன்றையும் அகற்றிவிட்டு, அதன் பின்னர் முதலாவதை விலக்க வேண்டும்.</p>
<p class="Small-Head">கவர்ச்சியை நீக்குதல் :—</p>
<p class="Text">விஷயப் பொருட்களைச் சார்ந்த சிந்தனை ஓட்டங்களில் கவர்ச்சி இருப்பதற்கு முதல் காரணமாக இருப்பது அவை இன்பகரமானவை (கிளுகிளுப்பு ஊட்டுபவை) என்ற எண்ணமே. புத்தியின் மாறுபாட்டால் விஷயங்களில் இன்பம் உள்ளது என்ற பிரதிபலிப்பு ஏற்படுகிறது. புத்தியின் மாறுபாட்டிற்கு அறியாமை சூழ்ந்த அவித்யை முக்கிய காரணம். இந்த அவித்யையால்தான் அழகற்றதில் அழகையும், அநித்யமானதில் நித்யத் தன்மையையும், துக்கத்தில் சுகத்தையும், தூய்மையற்றதில் தூய்மையையும், அன்பு இல்லாத இடத்தில் அன்பையும், அஸத்தில் ஸத் புத்தியையும் நாம் காண்கிறோம். கோட்டானைப் போல் இரவில் பகலும், பகலில் இரவும் அவித்யை காரணமாகத் தென்படுகின்றன. இதனால் தோலால் மூடப்பட்ட சரீரத்திலும், அதனுடன் தொடர்பு உடைய இழிந்த பொருட்களிலும் இவை மகிழ்ச்சியைத் தரக்கூடியவை என்ற புத்தி நமக்கு ஏற்படுகிறது. மனிதன் எந்த ஒரு விஷயத்தைப் பற்றி இடைவிடாது சிந்தனை செய்கின்றானோ, ‘அது நல்லது’ என்ற புத்தி அவனுக்கு உண்டாகிறது. இந்த புத்தியே அடுத்து மகிழ்ச்சிகரமான வடிவை எடுத்துக் கொள்கிறது. அதனால், நமது மனம் அப்பொருளால் கவரப்படுவதாகிறது. விஷயப் பொருட்கள் உண்மையில் இன்பகரமானவைதாமா, இல்லையா என்ற விசாரம் செய்யவேண்டும். ‘இல்லை’ என்றால் அவை மகிழ்ச்சியூட்டுபவைகளாக நமக்கு ஏன் தோன்றுகின்றன?</p>
<p class="Text">விசாரம் செய்தால், உண்மையில் விஷயப் பொருள்களில் கவர்ச்சி கிடையாது என்று அறியலாம். நமக்கு மிகவும் பிடித்தமானதாகவும் அழகுடையதாகவும் இருக்கும் சரீரத்தில் உண்மையில் என்ன உள்ளது? அது எவற்றால் ஆகியது? எலும்பு, ஊன், குருதி, தோல், மஜ்ஜை, கொழுப்பு, கோழை, மலம், மூத்திரம் ஆகியவற்றால் நிரம்பியுள்ள இந்த வடிவத்தில் எந்த வஸ்து அழகுடன் மிளிர்கிறது, நம்மைக் கவர்கிறது? தனித்தனியாகப் பார்க்கும்போது ஒவ்வொரு வஸ்துவும் இழிவு படைத்ததாய்க் காணப்படும். மற்ற எல்லாப் பொருட்களின் நிலையும் இதுதான். உண்மையில் மகிழ்ச்சியூட்டும் தன்மை எந்தப் பொருளிலும் இல்லை. அது நமது கற்பனையில்தான் உள்ளது. கற்பனை உறுதியாகி, அதற்கேற்ப மனப்பான்மை செய்யப்படுவதே முக்கிய காரணம் ஆகிறது.</p>
<p class="Text">நமது நாட்டில் உள்ளவருக்கு சிவந்த நிறம் கவர்ச்சிகரமானது; ஆப்பிரிக்க நாட்டினருக்கு கறுப்பு நிறமே அழகு மிளிர்ந்ததாகக் காட்சி தருகிறது. சில காலத்திற்கு முன் சீனாவில் பெண்களுக்குப் பாதம் சிறியதாக அமைவதில் கவர்ச்சி உள்ளதாகக் கருத்தப்பட்டது. பெண்களுக்குச் சிறுவயதிலேயே உலோகத்தால் ஆன காலணிகளை அணிவித்தனர். இதனால் பாதங்களின் வளர்ச்சி தடைபட்டது. நடப்பதற்கு இது சிரமத்தைத் தந்தாலும், அழகோடு இருக்க வேண்டும் என்ற எண்ணத்தால், மிகவும் மகிழ்ச்சியோடு அப்பெண்கள் கஷ்டத்தைப் பொறுத்துக் கொண்டனர். ராஜஸ்தானில் மார்வாரி மாதர்கள் துணிகளின் பெரும் பாரத்தைக் கஷ்டத்தோடு சகித்துக் கொண்டு, அவற்றை அணிவதால் தங்களை அழகுள்ளவர்களாக எண்ணிக் கொள்கின்றனர். ஆனால், குஜராத்தைச் சார்ந்த மெல்லிய எடை குறைந்த ஆடை அணியும் பெண்களோ இவர்களைக் கண்டு நகையாடுவார்கள். இவ்வாறு மார்வாரி சகோதரிகளும், குஜராத் சகோதரிகளும் ஆடை—ஆபரணம் அணிவதில் மாறுபட்ட மனோபாவத்தை உடையவர்களாக இருக்கின்றனர். எனவே, வனப்பு என்பது எப்போதும் பொருள்களில் இல்லை என்பது உறுதியாகிறது. நமது விருப்பத்திற்கு (ருசிக்கு) ஏற்றவாறு நாம்தான் புலனுகர் பொருள்களில் அழகுத் தன்மை உள்ளது என்று கற்பனை செய்கின்றோம்.</p>
<p class="Small-Head">விஷயங்களில் சுகம் என்ற தடை :—</p>
<p class="Text">‘விஷயப் பொருட்களில் ரமணீயத் தன்மை இல்லை’ என்பதை ஒப்புக் கொண்டாலும், அவற்றை அனுபவிக்கும்போது அத்தகைய போகத்தில் சுகம் இருக்கிறது அல்லவா, என்று கூறப்படலாம். இதற்குப் பதில், விஷய போகத்தில் சுகம் இல்லை என்பதே! அறையில் உள்ள கண்ணாடியால் ஆன குழல் விளக்கில் மின்சாரம் கிடையாது. மின்சாரம் மின்நிலையத்திலிருந்து வருகிறது. மின்சாரம் அங்குதான் உற்பத்தி ஆகிறது. சுகமும் அதன் உயரிய தோன்றுமிடமான ஆனந்த வடிவான ஆத்மாவிலிருந்தே விளைகிறது. பொருட்களில் சுகம் கிடைக்கிறது என்றால், அனுபவித்த பிறகும்கூட, அதில் ஆனந்தம் தோன்ற வேண்டும். ஆயின் அப்படி ஏற்படுவதில்லை. நல்ல பசி எடுக்கும் வேளையில், காய்ந்த ரொட்டி கூட மிகவும் சுவை தருகிறது. சிறந்த இனிப்புப் பண்டம் கிடைத்தது; வயிறு நிரம்ப சாப்பிட்டாகிவிட்டது; சிறிதுகூட காலி இடம் இல்லை; வயிறு புடைக்கும் தருணம் ஆகிவிட்டது. இதன் பின் எவரேனும் ‘அதே இனிப்பை நீ சாப்பிட வேண்டும்’ என்று நமது விருப்பத்திற்கு எதிராக வலியுறுத்தினால், நமக்கு அவர் மீது கோபம் ஏற்படுகிறது. சிறிது நேரத்திற்கு முன்பு, அந்த இனிப்பு நமக்குப் பெரும் சுகம் தரும் பொருளாக இருந்தது. இப்போதோ துக்கம் தருவதாகத் தோன்றுகிறது. எனவே, சுகம் இனிப்பில் இல்லை என்று தெரிகிறது. நமக்கு அதிகம் பசி இருந்தது. உணவு வடிவில் இருந்த பொருளின் மீது அதிக விருப்பம் இருந்தது. அந்தப் பொருள் கிடைத்தவுடன், சிறிது காலத்திற்கு மட்டுமே — கிடைக்காத வேறு ஒரு பொருளைப் பற்றிய எண்ணம் எழுவதற்கு முன் — சித்தம் உறுதியாக இருந்தது. அவ்வாறு உறுதியாக இருந்த சித்தம் என்னும் கண்ணாடியில் ஆனந்த வடிவாகிய ஆத்மாவின் பிரகாசம் பிரதிபலிக்கிறது. சுகம் என்ற தோற்றம் ஏற்படுகிறது. ஆயின் நாம் ஒருவித மயக்கத்தால் இந்த சுகம் நமக்கு விஷயப் பொருட்களில் இருந்து கிடைத்தது என்று எண்ணுகிறோம்.</p>
<p class="Text">இதைத் தவிர நாம் சிந்தனை செய்ய வேண்டிய வேறு ஒரு விஷயம் உள்ளது. விஷயப் பொருள் உண்மையில் சுக வடிவானது என்றால், ஒரே பொருள் பலவித இயல்புகள் உடைய மனிதர்களில் ஒருவருக்கு சுகமாகவும், பிறருக்குத் துக்கமாகவும் ஏன் காணப்படுகிறது? ஓர் அரசன் எதிரியின் அரசு மீது படையெடுத்து வெற்றி பெறுகிறான். இதனால் அவனை விரும்புபவர்களுக்கு சுகமும், அவனுடைய விரோதிகளுக்குத் துக்கமும் ஏற்பட்டன. விஷயம் ஒன்றே ஆயினும், சுகம்—துக்கம் என்று அறிவதில் ஏற்றத்தாழ்வுகள் உள்ளன. இதுதான் விஷய சுகத்தின் இயல்பு. எனவே, நாம் மதிமயங்கி விஷயப் பொருளில் சுகம் உள்ளது என்று கற்பனை செய்கின்றோம் என்பது உறுதியாகிறது. உண்மையில் கானல்நீர் போன்ற இத்தோற்றத்தில் சிறிதுகூட சுகம் என்பதே கிடையாது. இவ்வாறு விசாரம் செய்வதால், சுகத்தைப் பற்றிய தடை ஏற்படுகிறது. அடுத்து இருப்பது விஷயங்களில் உள்ள ஆசை (பிடிப்பு).</p>
<p class="Small-Head">விஷயங்களில் ஆசை என்ற தடை :—</p>
<p class="Text">‘மகன், மனைவி, நண்பர்கள் ஆகியவர்களிடம் கவர்ச்சியும் சுகமும் இல்லை என்றாலும், அவர்களிடம் அன்பு—ஆசை நேரிடையாகக் காணப்படுகின்றதே’ என்று நாம் கூறலாம். இதைப் பற்றியும் விசாரம் செய்தால், விஷயங்களில் உண்மையில் பிரேமை கிடையாது என்று அறியலாம். சுயநலம்தான் பிரேமை என்ற வடிவில் பிரகாசிக்கிறது.</p>
<p class="Text">குருநானக் எவ்வளவு அழகாகக் கூறியுள்ளார்—— “உலகில் காணப்படுவது பொய்யான அன்பே, தத்தம் சுகத்தையே அனைவரும் விரும்புகின்றனர். மனைவி என்ன, மக்கள் என்ன? ‘எனது, எனது’ என்று எல்லோரும் கூறுகின்றனர். ஆனால், தத்தம் நலனிலேயே மனத்தை ஈடுபடுத்துகின்றனர். கடைசி வரையில் எவரும் துணை கிடையாது. இதுதான் மாற்ற முடியாத நியதி. அறிவற்ற மனம் இதை உணர்வது இல்லை. வெற்றி பெறும் வழியைத் தெரிந்து கொள். பிரபுவின் புகழை எவன் பாடுகின்றானோ, அவன் சம்சாரம் என்னும் கடலைக் கடக்கிறான்.”</p>
<p class="Text">ஆபரணம், துணி, பணம், தங்கம், மனைவி—மக்களுடன் நாம் வீட்டில் உறங்கிக் கொண்டு உள்ளோம். வீட்டில் நெருப்பு பிடித்துக் கொண்டுவிட்டது என்று வைத்துக் கொள்ளுங்கள். இதற்கிடையில் கண்களைத் திறந்து, நெருப்பின் சுவாலையைப் பார்த்தவுடன் பயப்பட்டு, நம்மைக் காப்பாற்றிக் கொள்ளவும், ஆபரணம், ஆடை, பணம், தங்கம், பிற குவியல்கள், மனைவி—மக்கள் ஆகியோரைக் காப்பாற்றவும் கூக்குரல் எழுப்பி, ஓடவும் சாடவும் துவங்குகின்றோம். நெருப்பு அதிகமாகி, சுவாலை நம்மை நோக்கி வந்துவிட்டது. நாம் அச்சப்பட்டு, எல்லாவற்றையும் அங்கேயே எறிந்துவிட்டு, வெளியே ஓடிவிடுகின்றோம். அன்பிற்குரிய மனைவியும் மக்களும் வீட்டின் உள்ளேயே இருக்கின்றனர். வெளியே வந்து நமது உயிரைக் காப்பாற்றிக் கொண்ட பிறகு, அவர்களை வெளியே கொண்டு வரவேண்டும் என்று கூச்சல் எழுப்புகின்றோம். ஆனால், நாம் உள்ளே செல்வது கிடையாது. அவர்களிடம் உண்மையிலேயே அன்பு இருக்கும் என்றால், அவர்களைக் காப்பாற்ற, நமது உயிரையும் மகிழ்ச்சியோடு அர்ப்பணிக்க மாட்டோமா? ஆகவே, அவர்களிடம் நமக்கு உண்மையில் அன்பு கிடையாது. தன்னலம் என்ற தொடர்பு மட்டுமே உள்ளது என்பது நிரூபணம் ஆகிறது. நமது சுயநலத்திற்குத் தடை ஏற்படாத வரையில் மட்டுமே அன்பு என்ற நிலை இருக்கிறது.</p>
<p class="Text">சுயநலத்திற்குத் தடை ஏற்பட்ட உடனே, செயற்கையான அன்பின் வலிமையற்ற நூல் அறுந்து போகிறது. நாம், மனைவி—மக்கள்—செல்வம் என்று எவர்களின் இழப்பால் அழுகின்றோமோ, அவர்களோ தங்கள் சுயநலத்திற்குப் பங்கம் ஏற்பட்டதைக் கண்டு அழுகின்றனர். இங்கு ஒரு வினா எழலாம். தம்முடைய தேசத்திற்காக உயிரை அர்ப்பணிப்பவர்களிடம் உண்மையான அன்பு இருக்கின்றதா, இல்லையா? அவர்களிடம் உள்ள அன்பு மலர்ச்சி பெற்றுள்ளது என்பது உண்மைதான். கீழான சுயநலத்தில் ஊறி இருப்பவர்களைக் காட்டிலும், இவர்கள் மிகவும் உயர்ந்த நிலையில் இருப்பவர்கள்தாம். ஆயினும், அவர்களுடைய இந்தச் செயலும் ஆத்ம சுகத்திற்காகத்தான். இப்படிக் கூறுவதால் எவரும் வினையாற்றாது இருக்க வேண்டும் என்று பொருள் அல்ல. இத்தகைய செயல்கள் கட்டாயம் செய்யப்பட வேண்டியவை. ஆனால், இந்தச் செயல்களுக்கும் காரணம் வைராக்கியம்தான் என்பதை நினைவில் கொள்ள வேண்டும். தனது சரீரம் தொடர்பான இழிவான சுயநலத்தைத் துறந்து, வைராக்கியம் ஏற்படாவிட்டால், அன்பு இத்தகைய விரிவை, மலர்ச்சியை அடையவே முடியாது. இவையனைத்தும் ஏற்பட்டாலும், அவர்களுக்குக் குடும்பம், ஜாதி அல்லது தேசத்தின் மீது உள்ளபடியே காணப்படும் அன்பு நிரூபணம் ஆவதில்லை. இவ்வுலக, மேலுலக இன்பங்கள், புகழ் அல்லது பதவியின் பெருமையால் விளையும் ஆத்ம சுகத்தின் எதிர்பார்ப்புகளே, இவையனைத்தின் முக்கிய நோக்கம் ஆகிறது. உண்மையில் நாம் பிறரிடம் அன்பு செலுத்துவது நமக்காகவே.</p>
<p class="Text">நாம் நமது சுகத்திற்காகவே நமது சரீரத்திலும் அன்பு கொள்கிறோம். சுகம் அடைவதற்கு இதன் மூலம் தடை ஏற்படும் என்றால், இதையும் துறக்கவே விரும்புகின்றோம். பொறுக்க முடியாத கஷ்டத்தை அளிக்கும் நோயால் பீடிக்கப்பட்டால், அவமானம் அடைந்தால், பதவியில் இருந்து நீக்கப்பட்டால், சரீரத்தை அழிக்கும் விருப்பமோ, அதற்காக முயற்சி செய்வதோ, ஓர் உண்மையை உறுதி செய்கிறது. அதாவது, நமக்கு சரீரத்தால் அன்பு கிடைப்பது கிடையாது. அன்பு நிறைந்த பொருளின் மூலமே அன்பு கிடைக்கும். அவ்வாறு அன்பிற்குரிய ஒரே வஸ்து ஆத்மாவே! உலகை நாம் நமது ஆத்மா என்று கருதினால், உலகம் என்ற அந்த நிலையில் இருந்தும் நமக்கு உண்மையான அன்பு கிடைக்கும். எனவே, ப்ருஹதாரண்யக உபநிஷத் உரைக்கிறது——</p>
<p class="Shlok">ந வா அரே ஜாயாயை</p>
<p class="Shlok">காமாய ஜாயா ப்ரியா</p>
<p class="Shlok">ப<span class="char-style-override-14">4</span>வத்யாத்மநஸ்து காமாய</p>
<p class="Shlok">ஜாயா ப்ரியா ப<span class="char-style-override-14">4</span>வதி ।</p>
<p class="Shlok">ந வா அரே புத்ராணாம்</p>
<p class="Shlok">காமா புத்ரா:</p>
<p class="Shlok">ப்ரியா ப<span class="char-style-override-14">4</span>வந்த்யாத்மநஸ்து</p>
<p class="Shlok para-style-override-13">காமாய புத்ரா: ப்ரியா ப<span class="char-style-override-14">4</span>வந்தி ॥</p>
<p class="Text">இதே மனப்பான்மையை நம்மைப் பொறுத்தும், பிறரைப் பொறுத்தும் உள்ளதாக அறிய வேண்டும். இவ்வாறு விஷயங்களில் ஆசை என்னும் தடையை விசாரத்தின் மூலம் நீக்கிய பின்னர், இப்போது எஞ்சியுள்ளது, ‘விஷயங்கள் உண்மை’ என்ற தடை மட்டுமே.</p>
<p class="Small-Head">‘விஷயங்கள் உண்மை’ என்ற தடை :—</p>
<p class="Text">விஷயங்களில் கவர்ச்சியோ, சுகமோ, அன்போ இல்லை என்பதை ஏற்றுக் கொள்கின்றோம். ஆனால், ‘விஷயங்கள் உண்மை’ என்பதை ஏற்க வேண்டியுள்ளது அல்லவா? உண்மை இல்லை என்றால், பார்ப்பது, முகர்வது, தொடுவது, பேசுவது, கேட்பது ஆகிய எல்லாச் செயல்களும் பிரத்தியட்சமாக எப்படித் தெரிகின்றன? இதற்குப் பதில் இப்படித் தரலாம். கயிற்றில் பாம்பைக் காணும்போது, அந்தக் கற்பனை பாம்பில், பாம்பு என்ற அறிவு ஏற்படுகின்றதா, இல்லையா? அந்த சமயம் கயிறும் தென்படுகிறது என்றால், அப்போது பயப்படவோ, நடுங்கவோ காரணம் எதுவும் இல்லை. கோஸ்வாமி துளசிதாஸ் அவர்கள் இந்த விஷயத்தை ஒரு கவிதையில் மிகவும் அழகாக தெளிவாக்குகிறார்.</p>
<p class="Text">தான் மூழ்குவதாகக் கனவு காணும் மனிதன், விழித்து எழாத வரையில் வெளியில் உள்ள கோடிக்கணக்கான படகுகளும், அவனை மூழ்குவதில் இருந்து காப்பாற்ற முடியாது. கட்டிலில் படுத்து உறங்குபவன் அருகில் கடல் இல்லை எனினும், கனவின் போது அது முற்றிலும் உண்மையாகவே தோன்றுகிறது. அதுபோல் உலகம் உண்மையில் இல்லை எனினும், அவித்யையின் காரணமாக உண்மை போன்று காணப்படுகிறது.</p>
<p class="Text">உலகம் முழுவதும் பிரமையில் மூழ்கி உள்ளது. எல்லா இடமும் பிரமையில் நிரம்பி உள்ளது. பிரமை என்ற கிராமத்தில் குடியேறி உள்ளாய் என்று கபீர் உரக்கக் கூறுகின்றார்.</p>
<p class="Text">இவ்வாறு விசாரம் செய்து, ‘விஷயம் உண்மை’ என்ற தடையை நீக்க வேண்டி உள்ளது. ஆனால், உலகத்தின் உண்மை நிலையை நீக்குவது என்பது கூறுவதற்கு எவ்வளவு எளிதாக இருக்கின்றதோ, அவ்வளவு கடினம் அதைப் பின்பற்றுவது. மிகுந்த அளவு சாதனம் செய்வதின் மூலமே இந்த மாற்றம் ஏற்படும். அதற்காகச் சிறந்த முறையில் விவேகம் தேவைப்படுகிறது. இது ஏற்படாத வரையில், விஷயங்களில் கவர்ச்சி, சுகம் மற்றும் ஈடுபாடு என்பதைத் தடை செய்து கொண்டிருக்க வேண்டும். இதுதான் வைராக்கியம்.</p>
<p class="Small-Head">வைராக்கியம் இல்லாது பரமார்த்தம் இல்லை :—</p>
<p class="Text">வைராக்கியம் இன்றிப் பரமார்த்தப் பொருளை அடைவதற்கு விரும்புபவர்கள், ஆதாரம் எதுவும் இன்றி, ஆகாயத்தில் கதவை நிலைநிறுத்தும் வீணான முயற்சியில் ஈடுபடுகின்றனர் என்று அறிந்து கொள்ள வேண்டும். எனவேதான் சாதகன் எப்போதும் வைராக்கிய பாவனை, தன்னிடம் விழித்து இருக்குமாறு செய்ய வேண்டும். உலகில் எந்த ஒரு பொருளும் நித்யம் இல்லை என்று விசாரம் செய்ய வேண்டும். பணம், பெருமை, கல்வி, புத்தி, புகழ், பிரபாவம், நற்குணம், கௌரவம், பலம், அழகிய வடிவம், இளமை, செல்வச்செழிப்பு — இவையனைத்தும் நமது மரணத்திற்குப் பின் மண்ணோடு மண்ணாக மாறிவிடுகின்றன. இன்று நாம் பணம் உள்ளது என்பதால், மக்களையும், நமது சொந்த சகோதரர்களையும் இழிவாகக் கருதுகின்றோம்; மேலான ஜாதி என்பதாலும், கல்வி கற்றவன் என்பதாலும் அடுத்தவனைப் பொருட்படுத்தாது இருக்கின்றோம்; தலைமை ஏற்று நடக்கும் போது நமக்கு எதிராக போட்டியாளன் எவரும் இல்லாமல் செய்கின்றோம். பேசியும் எழுதியும் மக்களை உற்சாகமூட்டுகின்றோம்; நிதியிலும் சாமர்த்தியத்திலும் மிகப் பெரிய அரசியல் தலைவர்களைக் காட்டிலும் நம்மைப் பெரியவர்களாகக் கருதுகின்றோம்; தானத்தில் கர்ணன் போன்றவன் என்று தம்பட்டம் அடித்துக் கொள்கின்றோம்; பலத்தில் பீமன் என்று கூறிக் கொள்கின்றோம்; புகழ் என்றால் நமக்கு சமமாக யாரும் இருப்பதைக் காண விரும்புவதில்லை. சரீரம், மனம், புத்தி — இவற்றில் அதிக அபிமானம் வைத்துள்ளோம். ஆனால், ஒன்றை மட்டும் நினைவில் கொள்வதில்லை. இந்தப் பச்சை மண்ணால் ஆன குடம் உடைய சிறிதுநேரம் கூட ஆவதில்லை. இந்தச் சரீரம் என்ற மட்பாண்டம் உடைந்துவிட்டால், எல்லாக் கேளிக்கையும் (ஆட்டமும்) முடிந்து போகும். பிறகு, இந்த சரீரத்தின் நிலை இவ்வளவே.</p>
<p class="Text">கபீர்தாஸ் கூறுகிறார்—— ‘எரியூட்டிய சரீரம் முழுவதும் எரிந்து போயிற்று. புதையுண்ட சரீரத்தை மண் உண்டுவிட்டது. கண்ணாடியில் ஆன குடத்தில் நீர் நிரம்பியது போல், இந்தச் சரீரத்தின் பெருமையும் உள்ளது.</p>
<p class="Text">நீரில் ஒரு குமிழ் புத்—புத் என்று எழுந்தது, உடைந்தது. இதுதான் சரீரத்தின் நிலையும்.</p>
<p class="Text">மனிதனைப் போன்று நீரிலும் நீர்க்குமிழி எழுந்தது. பார்க்கும்போதே முடிந்துவிட்டது.’</p>
<p class="Text">எனவே, கபீர்தாஸ் எச்சரிக்கை செய்கின்றார்—— ‘சரீரத்தின் நிலை இதுவே. எனவே, நான்கு நாட்கள் நிலைபெறும் நிலவின் மீது கர்வப்படுவதை விட்டுவிட்டு, விஷயங்களில் இருந்து மனத்தை விலக்க வேண்டும்.’</p>
<p class="Text">இங்கு கபீர்தாஸின் மற்றொரு பாடலையும் நினைவு கொள்வோம்—— ‘விஷயங்களில் வைராக்கியம் ஏற்படாமல் இறைவனிடம் பக்தி ஏற்படாது. இறைவனிடம் அன்பு — பக்தி — இல்லாது ஆனந்தம் அடைவது என்பது இயலாது. அநித்யமான, மாறிக் கொண்டே இருக்கும் இயல்புடைய, கணநேரத்தில் அழியக்கூடிய விஷயங்களில் ஆனந்தம் அடையக்கூடிய வாய்ப்பே கிடையாது.’</p>
<p class="Small-Head">புறத்தே தியாகம், விஷயத் தியாகம் அன்று :—</p>
<p class="Text">மேலே குறிப்பிட்ட ஆராய்ச்சியின்படி மனிதன் விஷயங்களைத் தியாகம் செய்ய எப்போதும் செயல் புரிபவனாகவே இருக்க வேண்டும். வீடு, பெற்றோர், மனைவி, மக்கள் ஆகியோரைத் துறந்துவிட்டு, வனத்திற்குச் செல்வது விஷயத் தியாகம் அன்று. விஷயத்தின் மீது உள்ள நாட்டத்தைத் துறப்பதே, உண்மையில் விஷயத் தியாகம் ஆகும். நாட்டம் இருக்கும் வரையிலும் வீடு முதலியவற்றைத் துறப்பதால் எந்தவொரு (சிறிதொரு) லாபமும் கிடையாது. அவித்யையால் பிறந்த மோகத்தால் நாட்டம் ஏற்படுகிறது. புத்தி, மோகத்தால் சூழ்ந்து இருக்கும் வரை விஷயங்களைப் பற்றிய உண்மையான வைராக்கியம் ஏற்படுவதில்லை. எனவே, பகவான் குறிப்பிடுகின்றார்——</p>
<p class="Shlok">யதா<span class="char-style-override-14">3</span> தே மோஹகலிலம்</p>
<p class="Shlok">பு<span class="char-style-override-14">3</span>த்<span class="char-style-override-14">3</span>தி<span class="char-style-override-14">4</span>ர்வ்யதிதரிஷ்யதி ।</p>
<p class="Shlok">ததா<span class="char-style-override-14">3</span> க<span class="char-style-override-14">3</span>ந்தாஸி நிர்வேத<span class="char-style-override-14">3</span>ம்</p>
<p class="Shlok">ஶ்ரோதவ்யஸ்ய ஶ்ருதஸ்ய ச ॥</p>
<p class="Shlok para-style-override-12">— ஸ்ரீமத் பகவத்கீதை 2/52</p>
<p class="Text">“அர்ஜுனா! உன்னுடைய புத்தி, மோகம் என்ற சகதியில் இருந்து எப்போது வெளிப்படுகின்றதோ, அப்போது நீ இதுவரை கேட்ட, இனிக் கேட்கப் போகும் எல்லா விஷயங்களிலிருந்தும் வைராக்கியம் அடையப் பெறுவாய்!”</p>
<p class="Text">நாம் மோகத்தை அகற்ற மட்டுமே முயற்சி செய்ய வேண்டும். விஷயங்களில் ஈடுபடாது, மனம் அவற்றில் நாட்டம் இன்றி இருக்கும் வரை, புறத்தே செய்யும் தியாகத்தால் இந்த மோகம் மனத்தில் இருந்து வெளியேறாது.</p>
<p class="Text">‘தாடியையும் மீசையையும் மழித்துவிட்டாய்; முகம் பளபளப்பாகியது. மனத்தை ஏன் மழிக்கவில்லை?’ என்று பாடுகிறார் ஒரு மெய்யடியார்.</p>
<p class="Shlok">தஸ்மாத்தத்ஸாத<span class="char-style-override-14">4</span>நம் நித்ய—</p>
<p class="Shlok">மாசேஷ்டவ்யம் முமுக்ஷுபி<span class="char-style-override-14">4</span>: ।</p>
<p class="Shlok">யதோ மாயாவிலாஸாத்<span class="char-style-override-14">3</span>வை</p>
<p class="Shlok para-style-override-13">நிர்வ்ரு॒தம் பரமஶ்நுதே ॥</p>
<p class="Text">‘முமுக்ஷு’ (மோட்சத்தில் நாட்டமுள்ளவர்கள்) மனத்தில் உள்ள மோகத்தை விலக்கி வைக்க, மெய்யான வைராக்கிய சாதனத்தைத் தினமும் பயில வேண்டும். அதனால் மாயையின் விளைவாகிய, அழியக்கூடிய இந்த உலகில் இருந்து மிகவும் எளிதாக விடுதலை பெற முடியும்.</p>


<p class="Page-Break"> </p>
<p class="Heading" id="toc_marker-6">3. ஒரு பெரும் நாட்டம்</p>
<p class="Text">வாழ்க்கையின் மேலான இலட்சியம் உறுதியான பிறகு, அனைத்து இவ்வுலக, மேலுலக விஷயப் பொருட்களின் மீது வைராக்கியம் ஏற்படுகிறது. அப்போது சாதகனின் இதயத்தில் சில தெய்விக பாவங்களின் மலர்ச்சி ஏற்படுகிறது. அவனுடைய அந்தக்கரணம் சுத்தமாக சாத்விகமாக மாறுகிறது. இந்திரியங்கள் அவனுடைய கட்டுப்பாட்டில் உள்ளன: மனம் விஷயப் பொருள்களில் இருந்து விலகி, பரமாத்மாவிடம் ஒன்றிப் போகிறது. சுகம், துக்கம், குளிர், வெப்பம், ஆகியவற்றைப் பொறுத்துக் கொள்ளும் தன்மை இயல்பாக அமைகிறது. உலகியல் நடவடிக்கைகளில் இருந்து ஒதுங்கி இருக்கும் மனப்பான்மை பெறுகிறது. பரமாத்மாவை அடையும் சாதனங்கள், சாதுக்கள், சாஸ்திரங்களின் உரையைக் கேட்பதில் மேலான சிரத்தை ஏற்படுகிறது. ‘பரமாத்மாவைத் தவிர எனக்குத் திருப்தியோ, சுகமோ தரக்கூடியதான வேறு ஒரு பொருள் இருக்கிறது’ என்ற எண்ணமோ, ஐயமோ முழுவதும் அகன்று, மனம் அமைதி அடைகிறது. மேலும், அவனுக்குப் பரமாத்மாவைத் தவிர வேறு எதுவும் நல்லதாகத் தெரிவதில்லை. அவனுடைய செயல்களனைத்தும் பரமாத்மாவை அடைவதற்காகவே செய்யப்படுகின்றன. அனைத்தையும் துறந்துவிட்டு, பரமாத்மா ஒன்றையே நாடுகிறான். முமுக்ஷுதா அல்லது சுபேச்சா (முக்தி அடைய வேண்டும் என்ற நாட்டம், நல்ல விருப்பம்) என்று இதற்குப் பெயர். ‘முமுக்ஷுதா’ — முக்தி எய்த வேண்டும் என்ற விருப்பம் — இதற்கு முன்பும் ஏற்படலாம். ஆனால், அது மிகவும் தீவிரமாக இருக்காது. குறிக்கோளை உறுதியாக்குதல், வைராக்கியம், சாத்விக நலன்கள் ஆகிவற்றை அடைந்தபின் ஏற்படும் முக்தியில் நாட்டம் (முமுக்ஷுதா) தான் தீவிரமாக இருக்கும். பகவான் ஸ்ரீசங்கராசார்யார் முமுக்ஷு தன்மையை, தீவிரம், மத்யமம், மந்தம், அதிமந்தம் என நான்குவிதமாக வகைப்படுத்தியுள்ளார்.</p>
<p class="Text para-style-override-13">துக்கம் சாதாரணமாக ஆத்யாத்மிகம், ஆதிபௌதிகம், ஆதிதைவிகம் என்ற வேறுபாடு உடையதாகக் கருதப்படுகின்றன.<span class="char-style-override-29">‡</span> இவற்றின் பல்வேறு வடிவான துக்கங்களால் அதிகமாகப் பீடிக்கப்பட்டு, கவலையை அடைந்து, எந்த நிலையில் சாதகன் விவேகம் பெற்று, இவை ஒரு தண்டனை, தீமையை விளைவிப்பன என்று அறிந்து, தியாகம் செய்வது தீவிர முமுக்ஷு தன்மையாகும்.</p>
<p class="Foot-Note"><span class="char-style-override-31">‡</span> ஆத்யாத்மிகம் — மனத்தில் ஏற்படும் பலவித துக்கம், சரீரத்தின் வியாதிகளால் ஏற்படும் துக்கம். ஆதிபௌதிகம் — பிற மனிதர்கள், விலங்குகள் மூலம் ஏற்படும் துக்கம். ஆதிதைவிகம் — மழையின்மை, அதிக மழை, இடிமின்னல், நிலநடுக்கம், தெய்வக் குற்றம் ஆகியவற்றால் ஏற்படும் துக்கம்.</p>
<p class="Text">மூன்றுவித தாபங்களை அனுபவித்து, மெய்ப்பொருளான பரமார்த்த வஸ்துவை விவேகத்தினால் அறிந்து, முக்தி அடைய வேண்டும் என்பதற்காக போகங்களைத் தியாகம் செய்யும் விருப்பம் மேலிட்டபோதும் சம்சாரத்தில் தொடர்ந்து இருப்பது சரியா அல்லது தியாகம் செய்வதா என்ற ஐயப்பாட்டால் அலைபாய்வது இடைப்பட்ட முக்தி நாட்டம் (மத்யமம்) என்று கூறப்படுகிறது.</p>
<p class="Text">மோட்சத்திற்கு விருப்பம் ஏற்பட்ட போதிலும், இன்னும் நிறைய நேரம் இருக்கிறது, இவ்வளவு சீக்கிரம் ஏன் செல்ல வேண்டும்? உலக இன்பங்களுக்காக செயல்புரிவோம், போகங்களை அனுபவிப்போம், அதற்குப் பிறகு முக்தி அடைவதற்கான உபாயத்தைச் சிந்திப்போம் — இத்தகைய புத்தியை மந்த (கீழான) முமுக்ஷு தன்மை என்பார்கள்.</p>
<p class="Text">வழியில் நடந்து செல்லும் மனிதன் (பிரயாணி) திடீரென பாதையில் விலைமதிப்பு உள்ள மாணிக்கம் கிடப்பதைப் பார்த்து, அதை எடுத்துக் கொள்கிறான். அதே போன்று சம்சாரத்தின் சுகபோகங்களை அனுபவித்துக் கொண்டு வரும்போது, நல்ல பாக்கியத்தின் காரணமாக, எப்படியோ முக்தி கிடைத்துவிடும் என்றும், மாணிக்கம் கிடைத்த பிரயாணி போல் நாம் (ஆன்மிகச்) செல்வம் பெற்று விடுவோம் என்றும் சிந்திக்கும் இத்தகைய அறிவிலிகளின் புத்தியை அதிமந்த (மிகவும் கீழான) முமுக்ஷு தன்மை என்கின்றனர்.</p>
<p class="Text">பல பிறவிகளில் செய்த தவம் மற்றும் பகவானின் உபாசனை, வலிமை — இவற்றால் மனத்தில் உள்ள எல்லாப் பாவங்களும் அழிகின்றன. பின் மனிதன், இந்தப் பிறவியிலேயே பகவானை அடைகிறான். <span class="char-style-override-5">‘யஸ்து தீவ்ரமுமுக்ஷு: ஸ்யாத் ஸ ஜீவந்நேவ முச்யதே’</span> — எவன் தீவிர முமுக்ஷு தன்மையைப் பெற்றிருக்கின்றானோ, அவன் இந்தப் பிறவியிலேயே முக்தி அடைகிறான். இந்தத் தீவிர சுபேச்சை (மேலான நாட்டம்) தோன்றிய பிறகு, அவன் வேறு எந்தப் பேச்சையும் கேட்பது இல்லை. தன்னுடைய அன்பிற்குரியவளைச் சந்திக்க வாய்ப்பு கிடைக்கும் போல் இருந்தால், ஒருவன் லோகம், பரலோகம் இதைப் பற்றிக் கவலைப்படாது, அதே உபாயத்தில் மனம் நிறைந்து இருப்பான். காதலியைக் காண வேண்டும் என்ற பேராவா அவனைப் பித்துப் பிடிக்கச் செய்கிறது. அவளை அடைவதற்காக அவன் உடல், மனம், பொருள் இவையனைத்தையும் தியாகம் செய்யத் தயாராக உள்ளான். காதலியோடு ஒப்பிட்டால் அவனுடைய நோக்கில் மீதி உள்ள அனைத்தும் அற்பமானவை. தன்னுடைய பிரியத்திற்கு உரியவளை அடையும் விருப்பத்தால் தன்னையே தியாகம் செய்கிறான். இத்தகைய மனப்பான்மை உடைய பக்தர்கள் கீழ்க்கண்டவாறு வர்ணிக்கப்படுகின்றனர்—— “தனக்குப் பிரியமானவரைக் காண்பதற்கு எவரது மனம் ஹா ஹா என்று துடிக்கின்றதோ, அவர் எவ்வளவு தொலைவில் உள்ளார் என்பதை அவரது மனம் பொருட்படுத்துவதில்லை; வேறு எதையும், எந்த முறையையும் நினைப்பதில்லை; நூற்றுக்கணக்கான தடைகள் நேரிட்டாலும் சளைப்பதும் கிடையாது. இனிமையான புல்லாங்குழலை இசைக்கும் நந்தவம்சத்து சிறுவனை நோக்கி ஓடுகிறார்.” (பூபேந்திரநாத் ஸன்யால்)</p>
<p class="Text">தன்னுடைய பிரியமானவருக்காக உயிரைத் தரவும் தயாராக அலைகின்றான். இத்தகைய அன்புள்ள சாதகன் தன்னுடைய வாழ்க்கையின் முழு கவலையையும், ஆரம்பகாலம் தொடங்கி, இன்று வரை எல்லா ஆசைகளையும், தனது அன்பிற்குரிய ஒருவனையே இலட்சியமாகக் கொண்டு வாழ்கிறான். தனது அன்பிற்குரியவனை விரைவில் அடையவேண்டும் என்பதற்காக அவனது உயிர் பறக்கத் துடிக்கிறது.</p>
<p class="Text">ஒரு சாது கூறியுள்ளார்—— அணை உடைந்துவிட்டால் நீர்ப்பெருக்கு எவ்வாறு கிராமங்கள் முழுவதையும் சூழ்ந்து விடுகின்றதோ, அவ்வாறே விஷயப் பொருளைப் பற்றிய வேட்கை என்னும் அணை உடைந்து, உயிர்மூச்சில் (பிராணன்) பகவத் பிரேமை என்ற வலிவான உன்மத்த நிலை வேகத்தோடு சஞ்சரிக்கிறது. அது எல்லா பந்தங்களையும் வேகத்துடன் ஒரே கணத்தில் உடைத்து எறிகிறது. தனக்குப் பிரியமானவளைக் காண ஓடிச் செல்பவனைத் தடுத்து நிறுத்த, எந்த உலகியல் கவர்ச்சியும் வலிமை வாய்ந்ததாக இருப்பதில்லை. அந்த நேரம், அவன் எல்லையற்ற இன்பத்தை நாடும் பயணி, பரம ஆனந்தக் கடலை அடைய முழு முயற்சியில் ஈடுபட்டு உள்ளவன். வீடு, குடும்பம் முதலான மோகத்தை விட்டுவிட்டு, எல்லாவிதத்திலும் மனத்தைத் திருப்பி, அவன் கூறுகிறான்.</p>
<p class="Text">அதாவது, நந்த வம்சத்தை மகிழச் செய்யும் விரஜ பூமியில் சந்திரன் போல் ஒளி வீசும் கண்ணனின் ஒரு கடைக்கண் பார்வை வேண்டும் என்பதைத் தவிர, அவனிடம் வேறு எத்தகைய நாட்டமும் கிடையாது. அவனது மனம் நெகிழ்ந்து, தனது உள்ளக்கிடக்கையை வெளியிடுகிறான்—— “ஒரே ஒரு ஆசையை மனத்தில் தரித்துள்ளேன். மூங்கில் காட்டில், காளிந்தி நதிக்கரையில், நடனம் செய்யும் கண்ணனை எப்போதும் நினைப்பேன். புல்லாங்குழல் இன்னிசையைக் கேட்டு, உடலையே மறப்பேன். உடலின் ஒவ்வொரு அங்கமும் புளகாங்கிதமடைந்தவனாகி, நீலநிற வண்ணனை எண்ணிப் பாடி, ‘கண்ணா, கண்ணா’ என்று கூவிக்கொண்டே இருப்பேன்.” </p>
<p class="Text">இதுதான் தீவிர சுபேச்சை.</p>


<p class="Page-Break"> </p>
<p class="Heading" id="toc_marker-7">4. சாதனைக்குத் தடைகள்</p>
<p class="Text">உண்மையான சுபேச்சை ஏற்பட்டபிறகு, அது அநேகமாகக் குன்றிப் போவதில்லை. ஆனால், துவக்கத்தில் சாதகனின் நெறியில் பலவிதத் தடைகள் ஏற்படுகின்றன. எனவே, அந்தத் தடைகளில் இருந்துக் காப்பாற்றிக் கொள்ள முயற்சி செய்யவேண்டி உள்ளது. சில முக்கியமான தடைகள் கீழ்வருமாறு உள்ளன.</p>
<p class="Small-Head">(1) ஆரோக்கியமின்மை</p>
<p class="Text">முதலில் வரும் தடை ஆரோக்கியம் சரியாக இல்லாது போவதாம். எனவே, சாதகன் ஆரோக்கியமாக இருப்பதற்கு, புலனடக்கமும், கட்டுப்பாட்டுடன் உணவு கொள்ளுதலும் அவசியம். உடல் ஆரோக்கியம் இருக்கும் வரை, மனிதன் சாதனை புரிய முடியும். வியாதியால் பீடிக்கப்பட்ட சரீரத்துடன் சாதனை புரிவது பொதுவாக இயலாத ஒன்று. ஆரோக்கியமாக இருப்பது என்றால் வரம்பு கடந்த போகத்தில் ஈடுபடுவது என்று பொருள் அல்ல. இலட்சியம் ஈசுவரனை அடைவதாக மட்டுமே இருக்க வேண்டும். மற்றும் ஒன்றை நன்றாக நினைவில் கொள்ளவேண்டும். ஈசுவரனை அடைவது சாதனை இல்லாமல் இயலாதது; சாதனை புரிய ஆரோக்கியமான உடல் அவசியம். எனவே, உறக்கம், செயல் புரிதல், புசித்தல், பருகுதல் ஆகியவற்றில் கட்டுப்பாடு அவசியம். அதனால், சரீரம் நலமாக இருக்கும் வாய்ப்பு உள்ளது. இயற்கையை வழிபடுதல், முறையான உடற்பயிற்சி, யோகாசனம் மூலம் உடல் நலனிற்குப் பெரும் பயன் கிடைக்கும்.</p>
<p class="Small-Head">(2) உணவுக் கட்டுப்பாடின்மை</p>
<p class="Text">இரண்டாவது தடை, தூய்மையற்ற உணவும், சாப்பிடுவதில் ஒழுங்கின்மையும் ஆகும். அதிக அளவும், ஒழுங்கற்ற முறையிலும் உணவு ஏற்பது ஆரோக்கியத்தைக் குலைக்கிறது. அது மட்டும் அல்ல. இதனால் மனநோயும் ஏற்படுகிறது. எனவே, நமது சாஸ்திர விற்பன்னர்கள் உணவின் தூய்மையைப் பெரிதும் வலியுறுத்தி உள்ளனர். உணவைப் பொறுத்தே மனமும் அமைகிறது. மனிதன் எப்படிப்பட்ட உணவைச் சாப்பிடுகிறானோ, அதற்கேற்ப மனப்பான்மை, சிந்தனை, அறிவு, உணர்வுகள் உண்டாகின்றன. மாமிசம், கள் போன்ற தாமஸ உணவை ஏற்பவர்களிடம் கருணையற்ற தன்மை, குரூர மனப்பான்மை, இரக்கமின்மை ஆகிய இயல்புகள் அதிகம் காணப்படுகின்றன. காரணம் எதுவுமில்லாமல் பிராணிகளைத் துன்புறுத்தும்போதும் அவர்களது உள்ளத்தில் சிறிதளவும் வருத்தம் ஏற்படுவதில்லை. தாமஸ, ராஜஸ உணவினால் காமம், சினம், பேராசை, மோகம், அபிமானம், பொறாமை போன்ற குற்றங்கள் மேலெழுந்து சாதகனின் உடல் மற்றும் மனநலம் பாதிக்கின்றன. அதனால், சாதனை நெறியில் இருந்து வழுவுகிறான். அதிகமாக காரம், உப்பு, புளிப்பு, கசப்பு உடையவைகளும், மிகவும் சூடான உணவும் ராஜஸ உணவு ஆகும். </p>
<p class="Text">எச்சில், தூய்மையற்றது, துர்நாற்றமுடையது ஆகியவை தாமஸ உணவாகக் கருதப்படுகின்றன. சாதகன் இயன்ற வரையில் மசாலா வகைகளைத் துறக்கவேண்டும். அதிக அளவில் நெய், இனிப்புகள் அவசியம் இல்லை. தயிர் சாப்பிட அவசியம் இல்லை. மயக்கம் தரும் பொருள்களை ஏற்பது முற்றிலும் தவிர்க்க வேண்டும். அதிக அளவு செலவாகும் உணவும் சாதகனுக்கு ஏற்றது அல்ல, அவன் ஏழையானாலும், பணக்காரன் ஆனாலும் சரி. பணக்காரன் உணவிற்காக அதிகம் செலவு செய்தால், அவனைப் பொறுத்து அது கவனமின்மை என்று இருந்தாலும், ஏழைகளின் மீது அது தவறான பாதிப்பை உண்டாக்குகிறது. அதைப் பார்க்கும்போது ஏழையின் மனமும் ஆசையால் அலைபாய்கிறது. அவனிடம் பணம் இல்லை. ஆனால், புலன்கள் அவனை இழுக்கின்றன. எனவே, மிக விலை உயர்ந்த உணவிற்காக அவன், தவறான முறையில் திருடுதல், கொள்ளையடித்தல் என பணம் சம்பாதிக்கும் இயல்பு ஏற்படுகிறது. தவறான முறையில் ஈட்டப்பட்ட பணத்தால் பெறப்படும் உணவு மனத்தில் தீய பாதிப்பை ஏற்படுத்தும். எனவே, தூய்மையான உணவு என்பதில் ஜாதியை (ஏழை—பணக்காரன்) காட்டிலும், நியாயமான, தர்மமான முறையில் ஈட்டப்பட்ட பணத்தினால் பெறப்படும் உணவிற்குப் பெருமை அதிகம். திருடன், அசைவ உணவு உண்பவன், பிறருடன் மனஸ்தாபம் ஏற்படுத்துபவன், சூதும் பித்தலாட்டமும் உள்ளவன், லஞ்சம் வாங்குபவன், நடத்தை கெட்டவன் ஆகிய துர்குணங்கள் உடைய உயர் இன மக்களைக் காட்டிலும், சத்தியத்தைக் கடைப்பிடிப்பவன், நற்செயல் புரிபவன், புலனடக்கம் உடையவன், நியாய உணர்வு உள்ளவன், எளிமையோடு கூடிய கீழ் இனம் என்று கருதப்படுபவன் தரும் உணவு தூய்மையும் புனிதமும் நிறைந்தது. ஏனெனில், இதனால் புத்தியின் விருத்தி பாதிப்பு அடைவதில்லை. இயன்றளவு உணவைக் குறைத்துக் கொள்வது பொதுவாக நன்மை தரும்.</p>
<p class="Small-Head">(3) ஐயங்கள்</p>
<p class="Text">சாதனையில் ஐயங்கள் ஏற்படுவது மூன்றாவது தடையாகும். யாராவது ஒருவர் கூறுவதைக் கேட்டு, மனிதன் சாதனையில் ஈடுபடுகிறான். ஆனால், சாதனை துவங்கிய உடனே அவனுக்கு சித்தி கிடைப்பது இல்லை. அதனால், அவனுக்குத் தனது சாதனை நெறியில் சந்தேகம் ஏற்பட்டுவிடுகிறது. இத்தகைய சந்தேகம் நல்ல சிரத்தை உடையவர்களுக்கும் பெரும்பாலும் ஏற்படுகிறது. அவனது புத்தியில் அவ்வப்போது, ‘கடவுள் இருக்கின்றாரா, இல்லையா? என்பது தெரியாது. அப்படியே இருந்தால் எனக்குக் கிடைப்பாரா, இல்லையா? நான் பின்பற்றும் சாதனை நெறி சரிதானா, அல்லவா? சரி என்றால் எனக்கு இப்போது கட்டாயம் நல்ல பலன் கிடைத்திருக்க வேண்டுமே. சாதனையில் ஏதோ குழப்பம் உள்ளது’ என்பன போன்ற பாவனைகள் ஏற்படலாம். </p>
<p class="Text">இத்தகைய விசாரத்தால் அவனது சாதனை தளர்ந்து போகும். சாதனை தளர்ச்சியுற்றால் பெற வேண்டிய நன்மையும் குறையும். அதனால் அவனுக்கு ஐயம் மேலும் அதிகமாகும். சந்தேகம் மேலும் வலுப்பட்டால், அவன் சாதனையில் இருந்து நழுவிவிடுகிறான். சாதகன் முதற்கண், ‘பகவான் இருக்கின்றார்’ என்பதில் திடமான நம்பிக்கை கொள்ள வேண்டும். பிறகு, தனது சாதனையில் சிரத்தையும் நம்பிக்கையும் கொண்டு, அதில் ஈடுபட்டிருக்க வேண்டும். பலவித வியாதிகளால் துன்பப்படுகின்றவன், மருந்து சாப்பிட்டதும் ஏதோ ஒரு நோய் குணம் ஆனாலும், அது தெரிவதில்லை. அதுபோல் அந்தக்கரணத்தில் ஏதோ ஒரு சிறியளவு மாசு நஷ்டம் அடைவது தெரிவதில்லை. ஆனால், ஒரு விஷயம் உறுதியாக மனத்தில் கொள்ளவேண்டும். உண்மையான சாதனையால் ஏதாவது நன்மை கட்டாயம் ஏற்படுகிறது. சாதனையில் மனிதன் எவ்வளவு முன்னேறுகின்றானோ, அந்த அளவு அவனுக்கு நன்மையும் அதிகம் புலப்படும். அதன் பிறகு, பகவானைப் பற்றிய செய்திகள் வீண் கற்பனை அல்ல; உறுதியான சத்தியம் என்பது அவனுக்குத் தெளிவாகப் புரியும்.</p>
<p class="Small-Head">(4) சிறந்த குரு இல்லாமை</p>
<p class="Text">முறையான சாதனையில் ஈடுபட்டு, நிலைத்து இருப்பதற்கு சத்குருவின் வழிகாட்டுதல் மிகவும் அவசியம். நல்லதொரு குரு கிடைக்காமல் இருப்பதே, சாதகனுக்கு முறையான சாதனை நெறியின் அறிமுகம் கிட்டாது இருக்கக் காரணம் ஆகிறது. ஆகவே, அவன் சிரத்தை இழந்து சாதனையை விட்டுவிடுகிறான். தற்போது நல்ல தியாகியாக, அனுபவம் நிறைந்த சத்குருவாக இருப்பவர்கள் மிகவும் குறைந்த எண்ணிக்கையிலேயே உள்ளனர். எனவே, இந்த விஷயம் மிகவும் கவனமாக ஆலோசிக்கப்பட வேண்டியது. எனினும், தற்போது குரு என்று கூறிக் கொள்வோர் அதிகமாக உள்ளனர். எங்கு திரும்பிப் பார்த்தாலும் குரு, அவருடைய உபதேசம் என்ற தவறான வழி காணப்படுகிறது.</p>
<p class="Text">ஆனால், இவர்களில் பெரும்பாலோர் தற்பெருமை, தீய நடவடிக்கை, பிறர் செல்வம்—பிறன்மனை விழையும் இயல்பு, பெயர்—புகழில் நாட்டம், தனக்கு வழிபாடு நடத்தப்படவேண்டும் என்ற விருப்பம், எத்தகைய சாதனையும் இல்லாது தன்னை மேலான பக்தன்—ஞானி என்று பறைசாற்றிக் கொள்ளுதல், தன்னையே கடவுள் என்று கூறிக் கொள்பவர்கள் — இத்தகைய கபடம் நிறைந்தவர்களாகவே காணப்படுகின்றனர். எனவே, உண்மையான உபதேசம் செய்பவர்களுக்கும் தற்போது நல்ல மதிப்பு கிடையாது. இத்தகைய நிலைமையில் மெய்யான குருவைத் தேர்ந்தெடுப்பது மிகவும் கடினமானதாக உள்ளது. எனினும் சாதாரணமாக உரைகல்லில் பரிசோதிப்பது போல் சோதித்து அறியவேண்டும்.</p>
<p class="Text">எந்த ஒரு காரணத்திற்காகவும் பணத்தை விரும்பாதவரோ, எந்த முறையிலும் பெண்ணையோ, அவளுடைய தொடர்பையோ நாடாதவரோ, எவருடைய நடவடிக்கை நேர்மையானதாக சரள சுபாவம் படைத்ததாக உள்ளதோ, எவரது உபதேசத்தைப் பின்பற்றுவதால் பயன் கிடைப்பது நேரடியாக (கண்கூடாக)த் தெரிகின்றதோ, அத்தகைய மகாபுருஷர் கூறும் வழியில் செல்பவர்களுக்கு எத்தகைய தடையும் ஏற்படாது. பணம், காமம், யந்திரம், மந்திரம், பூதம்—பிரேதம் என்று கவர்ச்சிகரமான மொழிகளைப் பேசுதல், அவற்றை விரும்புதல், அதைப் பிரசாரம் செய்வது ஆகியவற்றைப் பின்பற்றுபவர்களிம் இருந்து விலகியிருப்பது நல்லது. ஆயினும், ஒரு நல்ல மனிதரின் (குருவின்) இணக்கம் கிடைத்த பிறகும், அவர் கூறிய சாதனை நெறியைத் துறந்துவிடுவது நல்லதன்று. சாதனையில் மிகப்பெரிய குற்றம் தெரியாதவரையில், அதில் ஐயம் கொள்ளாது சாதனையில் ஈடுபட வேண்டும். அடிக்கடி குருவை மாற்றுவதால் சாதனையில் வீண் குழப்பமே ஏற்படும். ஏனெனில், இலட்சியம் ஒன்றாக இருப்பினும் நெறிகள் பலவாக இருக்கலாம். ஆகவே, சான்றோர்களும் பலவிதமான சாதனைகளைப் பின்பற்றுபவர்களாக இருக்கலாம். இன்று ஒருவர் உபதேசம் கேட்டு பிராணாயாமம் பயிற்சி செய்வது, அடுத்த நாள் வேறு ஒருவர் பேச்சைக் கேட்டு ஹடயோகம் செய்வது, அதற்கு அடுத்து மூன்றாமவர் உபதேசத்தால் நாமஜபத்தில் ஈடுபடுவது, நான்காவது நாள் நான்காமவர் விளக்கத்தால் கவரப்பட்டு வேதாந்த விசாரத்தை மேற்கொள்வது — இவ்வாறு இடத்திற்கு இடம் மாறுவது அல்லது ஒருவர் பேச்சைக் கேட்ட பின்னர் சாதனையை மாற்றுவதால் எந்த சாதனையாலும் நிறைவு பெற முடியாது. எனவே, சாதனையில் ஒரு சத்குருவின் ஆணையைக் கடைப்பிடித்து, ஒருவித நெறியிலும், அதற்கேற்ற நியமத்தைப் பின்பற்றுவதும் மிகவும் அவசியம்.</p>
<p class="Small-Head">(5) குறித்த நேரத்தில் நியமத்தைப் பின்பற்றாமை</p>
<p class="Text">குறித்த நேரத்தில் உறங்குதல், விழித்தெழுதல், உணவு ஏற்றல் ஆகியவை மன ஒருமைப்பாட்டிற்குப் பெரிதும் துணைபுரிவன ஆகின்றன. குறிப்பிட்ட நியமத்தைப் பின்பற்றாது இருப்பது சாதனையில் ஒரு பெரிய தடையாகும். எந்தவொரு நியமத்தையும் கடைப்பிடிக்காது இருப்பது அன்றாட வாழ்க்கையில் வெறும் குழப்பத்தையே உண்டாக்கும். வாழ்க்கையும் அவ்வாறே குழப்பத்தில் ஆழ்ந்துவிடும். ஒரு நாளின் இருபத்து நான்கு மணி நேரத்தில் குறைந்தது மூன்று மணி நேரமாவது குறிப்பிட்ட காலத்தில் பகவானைப் பற்றிய சிந்தனைக்கும் தியானத்திற்கும் தனியே ஒதுக்கி வைக்க வேண்டும். எதிர்பாராத ஏதோ ஒரு காரணத்தால் இவ்வளவு காலம் கிடைக்காவிட்டால், காலை, மாலை இரண்டு வேளையும் சேர்த்து நேரம் தரப்பட வேண்டும். ஆனால், ஒன்றை நினைவில் கொள்ளவேண்டும். குறித்த நேரம், இடம், ஆசனம், நெறி ஆகியவற்றில் அடிக்கடி மாற்றம் செய்யக்கூடாது.</p>
<p class="Small-Head">(6) புகழ்</p>
<p class="Text">‘சாதகனுக்குக் கிடைக்கும் புகழ்’ சாதனையில் மற்றுமொரு பெரிய தடை ஆகும். குறிப்பிட்ட ஒருவர் சாதனை செய்கின்றவர் என்று மக்கள் அறிந்து கொண்டால், அவரிடம் சிரத்தை அதிகமாகிவிடுகிறது. ஒரு சாதகரிடம் சிரத்தை கொண்ட மனிதர்கள் மனம்—மொழி—மெய்களால் அவரைக் கொண்டாடத் துவங்குகின்றனர். மதிப்பு, மரியாதை ஆகியவற்றை விரும்பாதவர்கள் உலகில் எப்போதுமே மிகக் குறைந்த எண்ணிக்கையில்தான் காணப்படுவார்கள். சாதகனும் மனிதன்தானே! அவனுக்கும் மதிப்பு, மரியாதை, அந்தஸ்து ஆகியவை பிரியமாகத்தான் உள்ளன. எனவே, எப்போது அவை கிடைக்கின்றனவோ, அப்போது அவற்றின் மீது பெருநாட்டமும் அதிகமாகிறது. இன்னும் அதிக மக்களிடம், மேலும் அதிகம் பெருமையைப் பெற வேண்டும் என்பதற்காக ஈடுபடத் தொடங்குகின்றான்.</p>
<p class="Text">இதன் காரணமாக, இறைவனுடன் தொடர்பு கொள்ள வேண்டிய சாதனமானது, மதிப்பு, பெருமை ஆகியவற்றைப் பெற வேண்டும் என்ற நெறியாக மாறிவிடுகிறது. எத்தகைய செயல், பேச்சு, நடத்தை, செயல்களால் பெருமை கிடைக்கின்றனவோ, அவற்றையே பின்பற்றுவது அவனுடைய வாழ்க்கையின் இலட்சியம் ஆகிறது, அவ்வளவுதான். இதனால் எந்த அளவு அவனது பரமார்த்த சாதனை குறைந்து விடுகின்றதோ, அந்த அளவு அவனுடைய தேஜஸ், ஆசையற்ற தன்மை, உதாசீன பாவம், எளிமை, இறைவனிடம் சிரத்தை, பரமார்த்த சாதனை அனைத்தும் நஷ்டமடைகின்றன. அவனுடைய மனத்தில் உலகத்தோரை மயக்க, அவர்களை மகிழ்விக்கும் நோக்கத்தோடு முகஸ்துதி செய்தல், ஆசை, ஓரம்சாய்தல், கபடம், நம்பிக்கையின்மை, இறைவனைவிட்டு விலகியிருத்தல் ஆகிய செயல்களில் ஈடுபாடு என ஒருவரை இழிநிலைக்கு எடுத்துச் செல்லும் பாவனைகள் ஏற்படுகின்றன. இதன் காரணமாக, அவர் மேலும் வாடி, பொலிவிழந்து, தனது புகழ் பாடுபவர்களை பலவந்தப்படுத்துதால் உண்மையான, சரளமான சிரத்தையோடு கூடியவர்களாக இருப்பது இல்லை. அவனுக்கு மரியாதை தருவதிலும், அவனை மதிப்பதிலும் கபடம் நிறைந்தவர்களாக ஆகின்றனர். கடைசியில் இரண்டு பேரும் பரமார்த்த நெறியில் இருந்து முற்றிலும் வழுவியர்களாகி, பாவச்சேற்றில் சிக்குண்டு தவிக்கின்றனர்.</p>
<p class="Text">மங்களகரமான செயல்கள் செய்பவர்கள், நன்னடத்தை உடையவர்களுக்கு எதிராக உள்ள தாமஸ இயல்புடன் கூடிய மனிதர்களும் உலகில் எப்போதும் காணப்படுகின்றார்கள். அவர்களுடைய வெறுப்போ துவக்கத்தில் இருந்தே உள்ளது. இத்தகைய சூழ்நிலையில், சாதகரையோ, அவருடைய குழுவினரையோ எல்லா விதத்திலும் மோசமானவர்கள் என்று பார்ப்பதற்கு, அவர்களுக்கு வாய்ப்பு மேலும் அதிகம் கிடைக்கிறது. அவர்கள் தங்களுடைய கபடம், பலம், திறமையால் மேலும் வீழ்த்த முயற்சி செய்கின்றனர். இதனால் இரு பிரிவினரிடையே விரோதபாவம் உறுதியாகிவிடுகிறது. இரண்டு பேரின் சக்தியும் ஒருவர் மற்றவரின் குற்றத்தைத் தேடிக் காண்பதிலும், அவர் மீது பொய்யான குற்றச்சாட்டுகளைச் சுமத்தி, அவரை இழிவுபடுத்தி, தாழ்வுபடுத்துவதிலும் கழிகிறது. இதனால் வாழ்க்கை கஷ்டமயமாகவும் நிம்மதியற்றதாகவும் ஆகிறது. சாதகரின் சத்துவ குணத்தை நோக்கி இருக்கும் இயல்பு, தாமஸ குணத்தால் மறைக்கப்பட்டு, சினம், மோகம், டம்பம் ஆகியவற்றால் நிரம்பிவிடுகிறது. இத்தகைய தோஷங்களைப் பற்றி விசாரம் செய்து, சாதகன் புகழைத் தேடுவதற்கான முயற்சியில் ஈடுபடக் கூடாது. மேலும், தன்னுடைய சாதனை முயற்சியை எவ்வளவு முடியுமோ, அந்த அளவு நன்கு மறைத்துக் கொள்ள வேண்டும். உபதேசம் செய்பவர் அல்லது குருவின் ஸ்தானங்களை மறந்தும் ஏற்கக்கூடாது. உலக மக்கள் அதனால் தன்னிடம் ஏதோ ஒரு சிறப்பைக் காணக் கூடாது. இதில்தான் அவனுடைய நன்மை உள்ளது. கருத்து என்னவென்றால் முடிந்த வரையில் சாதகன் தனது வழிபாடு, சாதனையை வெளிப்படுத்தவோ, பிறர் காணுமாறு செய்யவோ கூடாது. உலகத்தவரைக் காட்டிலும் தன்னை மேலானவன் என்றும் கருதக் கூடாது. ஏனெனில், இதனால் அவனுக்குத் தன்னிடம் அபிமானம், பிறரைத் துச்சமாகக் கருதும் மனப்பான்மையும் ஏற்பட இடம் உள்ளது.</p>
<p class="Text">எந்த ஒரு சாதகன் தன்னை சாதக நிலையிலிருந்து உயர்ந்தவனாகக் கருதுகின்றானோ, உலகத்தோர்க்கு தன்னைப் பெரிதாக விளம்பரப்படுத்திக் கொள்கின்றானோ, அவன் நிச்சயமாக கீழ்நிலை அடைவான். ஆயினும் அவன் அடைந்த நிலையின் அளவில் தன்னை வெளிப்படுத்திக் கொண்டாலும், மேலே குறிப்பிட்டபடி கீழே விழக்கூடிய வாய்ப்பு உள்ளது. சாதகன் தான் எய்திய நிலையைக் காட்டிலும், குறைந்த அளவே உலகத்தோர் அறிந்திருப்பதில்தான் அவனுடைய நன்மை உள்ளது. வெளியில் தாழ்வாகவும், மனத்தின் நிலையில் உயர்ந்தும் செல்வதே சாதகனுக்கு மேன்மையை (உய்வை)த் தரும்.</p>
<p class="Small-Head">(7) விதண்டாவாதம்</p>
<p class="Text">தர்க்க புத்தியை (வாதம் செய்வதை) பெரும் அளவில் வளர்ப்பது சாதனையில் ஒரு தடை ஆகும். எங்கெல்லாம் ஒவ்வொரு விஷயத்திற்கும் தர்க்கம் செய்யப்படுகின்றதோ, அங்கெல்லாம் சிரத்தை வலுவாக, உறுதியாக இருப்பது இல்லை. இயல்பாகவே சிரத்தை இல்லாது போனால் சாதனை சிதைவுறும். வீண் தற்பெருமை, கபடம், ஏமாற்றுதல் — இவற்றோடு வெளிப்பார்வைக்குக் கவர்ச்சியாகக் காணப்படும் இந்தக் காலத்தில், வீண்பேச்சுப் பேசி, மனித வடிவில் உள்ள புலிக்குணம் படைத்த குருமார்கள், தம்மை பக்தர்கள், சாதுக்கள் என்று கூறிக் கொள்பவர் ஆகியோரின் கூட்டத்தில் இருந்து தப்பித்துக் கொள்ள தர்க்க புத்தி தேவைப்படுகிறது. ஆனால், இந்த இயல்பு அதிகமாகி, மனிதனின் உள்ளத்தை எப்போது சந்தேக வடிவாக மாற்றுகின்றதோ, அப்போது அவனுக்கு எந்தவொரு சாதனத்திலும் மனத்தை ஈடுபடுத்தியிருப்பது மிகவும் கடினமாகிவிடுகிறது. எனவேதான் பகவான் கூறுகின்றார்—— <span class="char-style-override-5">‘ஸம்ஶாத்மா விநஶ்யதி’</span> — சந்தேகப்படுபவன் அழிகிறான். உண்மையை அறிவதற்காக தர்க்கம் உசிதமானது. ஆனால் பிடிவாதம், அபிமானத்தால் தவறான வாத முறையைப் பின்பற்றுவது என்றும் ஏற்புடைத்து அல்ல. சாஸ்திரம், சத்குருவின் சொற்கள் — இவற்றில் நம்பிக்கை கொள்ளாத சாதகன், சத்தியத்தைத் தேடவும், அதை அடையவும் என்றும் முடியாது. எனவே, குதர்க்கம் செய்யாது அதில் இருந்து எப்போதும் தப்பித்து இருக்க வேண்டும்.</p>
<p class="Small-Head">(8) செயலின்மை</p>
<p class="Text">சாதனையில் குறிப்பிட்ட செயலில் ஈடுபடாது இருப்பதும் ஒரு தடையாகும். சில காலம் சாதனை செய்தபின் மனத்தில் இத்தகைய நிலை ஏற்படுகிறது. சாதாரணமாக சாதகன், பலவிதமான அசாதாரணமான எதிர்பார்ப்புகளை மனத்தில் நிறுத்தி, சாதனையில் ஈடுபடுகிறான். சிறிதளவு பயிற்சி செய்து விடுவதால், அவன் நினைத்ததெல்லாம் முழுமையாக நிறைவேறுவது இல்லை. அப்போது அவன் உற்சாகமிழந்து, சாதனையைப் புறக்கணித்துச் செயலில் ஈடுபடாது இருக்கிறான்; மனம் அலைபாயாது இருப்பதில்லை. எப்போது அவன் நல்ல செயல்களில் இருந்து விலகிப் போகின்றானோ, அப்போது செய்யக்கூடாதவற்றில் ஈடுபடுகிறான். இதன் விளைவாக அவன் வீழ்ச்சி அடைகிறான். எனவே, எப்போதும் உற்சாகம் இழக்காது, செயலைத் துறக்காமல் இருக்க வேண்டும்.</p>
<p class="Small-Head">(9) அற்பத்தில் சந்தோஷம்</p>
<p class="Text">சாதனையில் சந்தோஷம் அடைவதும் ஒருவித விக்னமாகும். அதாவது மிகவும் அற்பமான விளைவை பூர்ணலாபம் என எண்ணி, சாதனையைத் துறந்திருப்பது இத்தகைய தடையாகும். சாதனையில் ஈடுபட்டுள்ளவன் எந்த அளவு முன்னேறிச் செல்கின்றானோ, அந்த அளவு அவனுக்கு மிகச்சிறந்த, அளவற்ற ஆனந்தம் கிடைக்கிறது. சம்சார இன்பத்தில் ரமித்துக் கொண்டிருப்பவர், அந்த ஆனந்தத்தைக் கற்பனை செய்யவும் இயலாது. சாதகன் இதற்கு முன், கனவிலும்கூடப் பெறாத ஆனந்தத்தை, உலகியல் பொருட்களின் மூலம் கிடைக்கும் இன்பத்திற்கு மாறுபட்ட அபூர்வமான (முன் எப்போதும் இல்லாத) ஒருவித ஆனந்தத்தைப் பெற்றவுடன், தான் எய்ய வேண்டிய நிலையை எய்திவிட்டதாக எண்ணுகிறான். ஆனால், அவன் ஒரு விஷயத்தை மறந்துவிட்டான். அவன் எந்த ஆனந்த நிலையை அடையும் நெறியில் செல்பவனாக ஆகிவிட்டானோ, அந்த பரம ஆனந்தத்தின் ஒரு துளிதான் இது. சுவர்க்கம் போன்ற எந்த ஒரு பெரிய மாளிகையை நாடி அவன் செல்கின்றானோ, அதைக் காட்டிலும் வெகுதூரத்தில் உள்ள ஒரு சிறிய குடிசையின் ஒரு சிறு மூலை போன்றதே இந்த நிலை!</p>
<p class="Text">ஆகவே, இந்த உலகில் இருந்து முற்றிலும் மாறுபட்ட ஆனந்த நிலையின், பூரணமற்ற சிறிய ஆனந்தத்தை அடைந்து, அதில் லயித்துப் போய், இன்னும் முன்னோக்கி செல்ல வேண்டியது அவசியம் என்று அவன் நினைப்பது இல்லை. சாதகனுக்குப் பரமார்த்த நெறியில் செல்லும்போது பலவித புதுமையான அறிகுறிகள் தென்படுகின்றன. அமைதியே வடிவான பெரும் கடலைச் சிலர் காண்பர்; வேறு சிலர் முன்பே அனுபவித்தறியாத ஆனந்தத்தில் மனம் ஆழ்ந்து விடுவதாகக் காண்பர்; ஒரு சிலருக்கு மேலான ஒரு ஜோதி தென்படும்; அவ்வப்போது விண்ணில் இருந்து எழும் மதுரமான ஒலி கேட்கப்படும்; சில சமயம் அற்புதமான ஆனந்தமயமான தெய்விகக் காட்சிகள் தெரிகின்றன. இவை அனைத்தும் நல்ல அறிகுறிகள்தாம். ஆனால், இதையே நிறைவான ஒன்று என்று கருதிச் சந்தோஷப்படக் கூடாது. ஒரு சிறிய அளவு முன்னேறியவுடன், அடுத்துப் பெறவேண்டிய முன்னேற்றத்திற்காக உழைக்காமல் இருப்பது மிகப்பெரிய தடையாகும். பாதையில் உள்ள விடுதியில் தங்கி, அதனையே தனது வீடு என்று எண்ணி மயங்கிவிட்டால், ஒருபோதும் பயணி, தனது வீட்டை அடைய மாட்டான்.</p>
<p class="Small-Head">(10) ஆசை</p>
<p class="Text">விஷயப் பொருள்களின் மீதுள்ள பெரும் இச்சை சாதனையில் மற்றுமொரு தடையாகும். வைராக்கியம் இல்லாது இருப்பதே இதற்குக் காரணம். எந்த சாதகனின் சித்தம், விஷயங்களில் உள்ள ஆசையில் இருந்து விடுபடாது உள்ளதோ, அவனுக்கு சாதனை நெறியில் மிகப்பெரிய தடைகள் நேரிடுகின்றன. ஏனெனில், காமம் என்பது கோபம், மோகம், நினைவழிதல், புத்தி நாசம் எனப் பரிணமித்து சாதகனை நாசப்படுத்துகிறது. இந்திரிய விஷயங்களின் பின்னே ஓடும் சித்தத்தை, இடைவெளியின்றி இறைவனை நோக்கியே இருக்குமாறு செய்ய இயலாது. எனவே, ஆசைகளில் இருந்து வெகுதூரம் சித்தத்தை விலகியிருக்கச் செய்ய வேண்டும்.</p>
<p class="Small-Head">(11) பிரம்மசரியம் இன்மை</p>
<p class="Text">பிரம்மசரியத்தை (புலனடக்கத்தை) முழுமையாகக் கடைப்பிடிக்காது இருப்பது, சாதனையில் மற்றுமொரு தடை. சரீரத்தில் ஓஜஸ் சக்தி ஏற்படாமல் சாதனையில் முழு பலன் கிடைப்பது இல்லை. வீரியம் பெற பிரம்மசரியம் மிகவும் இன்றியமையாதது. சாதகன் பிரம்மசாரியாகவோ, வானப்பிரஸ்தனாகவோ, சந்நியாசியாகவோ இருந்தால், அவன் முழுமையாக பிரம்மசரியத்தைக் காப்பது அவசியம். திருமணம் ஆகாத பெண்களும் விதவைகளும் பகவானை அடைய சாதனம் செய்தால், அவர்களுக்கும் இதுதான் நியதி. எனினும், திருமணமான ஆண்களும் பெண்களும் பரமார்த்த சாதனைக்காக இயன்ற அளவு நல்லொழுக்க விரதத்தைப் பின்பற்ற வேண்டும். ஒரு குழந்தை பிறந்தவுடன், புலனடக்க விஷயத்தை மேற்கொள்வதில் எத்தகைய தயக்கமும் காட்ட வேண்டியதில்லை. ஆயினும், பரமார்த்த நெறியில் செல்லும் சாதகர்களோ குழந்தை பிறக்காவிட்டாலும் கவலைப்படக் கூடாது. மனித உடல் குழந்தைகளைப் பெறுவதற்காகக் கிடைக்கப் பெற்றதில்லை. இது விலங்குப் பிறவியிலும் ஏற்படுகிறது. இந்தச் சரீரத்தின் மூலம் சாதனை மேற்கொண்டு, மேலான செல்வமாகிய பரமாத்மாவை அடைய வேண்டும். ஆகவேதான், குழந்தை வேண்டும் என்பதற்காக விரதம் பங்கம் அடையுமாறு செய்யக்கூடாது. திருமணமான ஆண்—பெண் இருபாலரும் கட்டாயமாக கணவன்—மனைவி இரண்டுபேரின் சம்மதத்துடன் இருவரும் சில விரதங்களை மேற்கொள்ள வேண்டும். இல்லையென்றால் பலவித ஆபத்துகள் நேரிட இடமளிக்கும். புலனடக்கத்தின் மேன்மை உணர்ந்தவர்கள் பிறருக்கும் அதை அன்புடன் தெளிவுபடுத்தி, மற்றவரையும் திருத்தவேண்டும். அதன் பின்னர் இயன்றளவு புலனடக்கம் மேற்கொள்ள வேண்டும். யார் எந்த அளவு அதிகமாக பிரம்மசரியத்தைக் காப்பாற்றுகின்றாரோ, அவர் அந்த அளவு வேகமாக பரமார்த்திக நெறியில் முன்னேறிச் செல்கின்றார் என்ற உண்மையை எப்போதும் நினைவில் கொள்ளவேண்டும்.</p>
<p class="Small-Head">(12) தீயோர் இணக்கம்</p>
<p class="Text">தீயோர் இணக்கம் மிகப்பெரிய தடை. தீயவர்கள் சேர்க்கை ஏற்பட்டால், மிகவும் முன்னேறிய நிலையில் உள்ள சாதகனும் வீழ்ச்சி அடைவதைக் காணலாம். கண்ணிற்கு எதிரில் பாவம் செய்வதில் மனமகிழ்ச்சியோடு லயித்திருப்பவர்களின் தொடர்பை எப்போதும் விலக்க வேண்டும். ஆனால், தம்மை சாது, பக்தன், யோகி, ஞானி என்று புகழ்ச்சியுடன் கூறிக் கொண்டு, அதே சமயம் ஏமாற்றுதல், கபடம், வஞ்சனையோடு போகத்தில் ஆழ்ந்து, பணம், காமத்திற்காக அலைந்து, பிறரை நிந்தனை செய்வதில் ஈடுபட்டு, விவாதம் செய்வதில் விருப்பம் கொண்டு, கர்வம், அபிமானம், தீயச்செயல், வெளிப்பகட்டு ஆகிய குற்றங்கள் மலிந்து இருப்பவர்களின் இணக்கமும் உண்மையில் தீயோர் நட்பு ஆகும். ஏனெனில், இத்தகைய குற்றங்கள் நிறைந்து காணப்படுபவர், உண்மையில் சாதுவாக, பக்தனாக, யோகியாக, ஞானியாக இருக்க முடியாது.</p>
<p class="Text">இறைவன், தர்மம், நல்லொழுக்கம், சாதனை ஆகியவற்றில் மரியாதையின்மை தீயோர் நட்பால் ஏற்படுகிறது. ‘சத்சங்கத்தில் என்ன உள்ளது? கடவுள் எங்கே இருக்கின்றார்? தர்மத்தால் என்ன கிடைக்கிறது?’ என்று தினந்தோறும் கேட்டுக் கொண்டே இருப்பதால், இவற்றில் சிரத்தையின்மை — ஈடுபாடற்ற தன்மை — பிறக்கிறது. எப்போதும் புலன் விஷயங்களைப் பற்றியே பேச்சு இருப்பதால், அவற்றில் பற்றும், பிறருடைய குற்றங்களைக் கேட்பதால், அவர்களைத் தாழ்வாகக் கருதுவதும் வெறுப்பும் எழுகின்றன. காமம், பணம், மக்கள், பெருமை ஆகியவற்றின் மீது விருப்பம் மேலிட்டு அதிகமாகிக் கொண்டே வருகின்றன. விதண்டாவாதம் பெருகுகிறது. ராஜஸ, தாமஸ இயல்புகள் பெருத்துப் போகின்றன. டம்பம், ஆணவம், அபிமானம், சினம், கொடுஞ்செயல், அஞ்ஞானம் ஆகிய அசுர இயல்புகளாகிய தோஷங்கள் இதயத்தில் உலவுகின்றன. தன்னலமும் வீண்பகட்டும் அதிகரிக்கின்றன. சித்தம் அமைதியிழந்து அலைபாய்கிறது.</p>
<p class="Text">மனத்தில் எப்போதும் கெட்ட எண்ணம் எழாமல் இருக்கும் இயல்புடைய மனிதர்கள் உலகில் மிகவும் அரியவர்கள். ஏனெனில், கெட்ட இயல்பு அநேகமாக எல்லோரிடமும் சஞ்சிதமாக (பழைய பிறவிகளில் சேர்த்து வைக்கப்பட்டதாக) உள்ளது. நல்ல இயல்புகளே சேர்த்து வைக்கப்பட்டதாக இருந்தால், மனித உடல் கிடைப்பதே கடினம். மானவ சரீரம், சஞ்சிதமாக உள்ள பாவம், புண்ணியம் ஆகிய இரண்டின் காரணமாகவே அமைகிறது. மனத்தில் விசாரம், சிந்தனை குவிந்து வருகிறது. ஆனால், விவேகம் பலம் வாய்ந்ததாக இருந்தால், தீய சிந்தனைகளுக்கு ஏற்ப செயல்கள் புரியப்படுவதில்லை. அவை மனத்திலேயே எழுந்து அங்கேயே நாசமடைகின்றன. ஆயினும் கெட்டவர்கள் இணக்கத்தால் அத்தகைய சிந்தனைகளுக்குச் சிறிது உதவி கிடைத்து விடுகிறது. அப்போது அலையைப் போன்று சிறு அளவில் தோன்றிய தீய சிந்தனை, மிக விரைவிலேயே கடலைப்போல் பெரியதாகிவிடுகிறது. மனிதன் அதில் சிக்கித் தடுமாறி மூழ்கி, சாதனத்தில் இருந்து ஒரேயடியாக விழுந்து விடுகிறான் — <span class="char-style-override-5">‘தரங்கா</span><span class="char-style-override-32">3</span><span class="char-style-override-5">யிதா அபீமே ஸங்கா</span><span class="char-style-override-32">3</span><span class="char-style-override-5">த்ஸமுத்</span><span class="char-style-override-32">3</span><span class="char-style-override-5">ராயந்தி’</span>.</p>
<p class="Text">தீய இணக்கம் என்பது மனிதர்களுடன் மட்டும் தொடர்பு கொண்டது அல்ல. இடம், காட்சி, இலக்கியம், படம், சிந்தனை, பாவம் அல்லது சொற்கள் போன்ற யாதேனும் மனத்தில் கெட்ட பாவனையை உண்டாக்கும் என்றால், அவை அனைத்தும் தீய இணக்கமே. எங்கு சூழ்நிலை தாமஸ இயல்புடையதாக உள்ளதோ, அத்தகைய இடத்தில் இருக்கக் கூடாது. இத்தகைய நாடகம், விளையாட்டு, திரைப்படம், படம் அல்லது காட்சி எவற்றின் மூலம் மனத்தில் காமம், சினம், லோபம், மோகம், அபிமானம், வெறுப்பு அதிகமாகிவிடுமோ, அத்தகையவற்றைப் பார்க்கக் கூடாது. மனத்தில் தீய பாவனைகள் கிளர்ந்தெழச் செய்யும் புத்தகம், கடிதம் ஆகியவற்றை எப்போதும் படிக்கக் கூடாது. தற்போதைய நாளிதழ்களில் பெருமளவு பிறர் குற்றம் காணுதல், பிறரை வசைபாடுதல் மேலும் விஷயப்பொருள்களில் ஈடுபாடு அதிகம் கொள்ளுமாறு மனத்தைப் பாதிக்கும் கட்டுரைகள், படங்கள் இருக்கின்றன. இயன்றளவு இவற்றில் இருந்து தன்னைப் பாதுகாத்துக் கொள்ள வேண்டும். மனத்தில் தீய ஸம்ஸ்காரங்கள் நிலைபெறுமாறு செய்யும் விசாரம் அல்லது பாவனைகளைக் கேட்பதும், அவற்றைப் பற்றி மனத்தில் எண்ணிக் கொண்டு இருப்பதும் உசிதமல்ல. எத்தகைய சொற்களால் பிறரை இழிவுபடுத்துதல், வெறுப்பு, விரோத மனப்பான்மை, காமம், குரோதம், லோபம் ஆகியவை தோன்றி வளர்ச்சியடையுமோ, அத்தகைய சொற்களைக் கேட்பது, பேசுவது ஆகியவற்றைத் துறக்க வேண்டும். குறைந்தபட்சம் பிறன்மனை விழைதல்; கவனமின்மை; காரணமின்றி வெறுப்பைக் காண்பித்தல்; சாஸ்திரங்கள், மேலோர், ஞானியர் ஆகியோரை விரோதித்தல்; ஈசுவரனை நிந்தனை செய்பவர்; தான் என்ற செருக்கு, அபிமானம், பிறரைக் குறை கூறும் தன்மை, பேராசை, அநியாயம் செய்தல், பிறரை அழிக்கும் நெறியைப் பின்பற்றுதல் ஆகியவற்றை மேற்கொள்ளுபவர் ஆகியோரின் தொடர்பில் இருந்து சாதகன் இயன்றளவு தன்னைக் காத்துக் கொள்ள வேண்டும்.</p>
<p class="Small-Head">(13) பிறர் குற்றம் காணல்</p>
<p class="Text">பிறரிடம் குறைகளைக் காண்பது சாதனத்தில் மற்றுமொரு விக்னம் ஆகும். ‘அடுத்தவர் என்ன செய்கின்றார்?’ என்பதைப் பற்றி, சாதகன் எந்தச் சிந்தனையும் கொள்ளக்கூடாது. அவனோ தன்னைத் தூய்மையாக வைத்திருப்பதிலேயே ஈடுபட்டு இருக்க வேண்டும். சாதகனுக்கு அவனுடைய சாதனை நெறியில், பிறரிடம் ஏதாவது ஒரு குற்றத்தைக் காணும் அவகாசம் கூடக் கிடைக்கக் கூடாது. பிறரிடம் குற்றம் காணும் மனப்பான்மை எவரிடம் அதிகம் ஆகின்றதோ, அவர்கள் சாதனை நெறியில் நிலைபெற்று இருந்து முன்னேறிச் செல்ல முடியாது. ஹரிபக்தர் ஸ்ரீநாராயணரின் உபதேசத்தை சாதகன் எப்போதும் நினைவில் வைத்திருக்க வேண்டும்.</p>
<p class="Text">சம்சாரத்தில் உள்ளவர்கள் என்ன வேண்டுமானாலும் செய்யட்டும். நாராயணன் தன்னுடைய வீட்டில் அமைதியாக உட்கார்ந்து இருப்பான். குறை என்பது தென்படாதபோது, அதைப் பற்றிய ஆலோசனை என்ற பேச்சு எங்கே எழுகிறது? குறைகளைத் தன்னிடம் காண வேண்டும். அவற்றைக் களைய முழு முயற்சியில் ஈடுபட வேண்டும்.</p>
<p class="Small-Head">(14) குறிப்பிட்ட சம்பிரதாய முறை</p>
<p class="Text">சம்பிரதாய நெறி சாதனையில் ஒரு பெரிய தடையாகும். பிறருடைய நல்ல கருத்துக்களும் தனது சம்பிரதாயத்திற்கு இசைவாக அமையாவிட்டால், அவை மோசமானவைகளாகக் கருதப்படுகின்றன. தனது குரு பரம்பரையை சாதகன் விட்டுவிட வேண்டும் என்றோ, சத்குரு உரைத்த சாதனை நெறியில் சிரத்தை, நம்பிக்கையுடன் அதைப் பின்பற்றுவதையும் கைவிட வேண்டும் என்றோ இதற்குப் பொருள் அல்ல. சத்குருவின் கட்டளைப்படி அவர் குறிப்பிட்ட வழியை மேற்கொள்வது சாதகன் கட்டாயம் பின்பற்ற வேண்டிய கடமையாகும். ஆனால், தனது சம்பிரதாயத்தின் மீதுள்ள பிடிப்பால் பிறரை நிந்திப்பதும், அவர்களைத் தாழ்வாகக் கருதுவதும், பிறரின் சாதனை முறையிலும், கடவுளைப் பற்றிய அவர்களுடைய தத்துவங்களில் குறையைச் சுட்டிக்காட்டுவதும், அவற்றைக் கண்டிப்பதும், வெளிப்புறச் சடங்குகளுக்கு மட்டும் முக்கியத்துவம் தருவதும் சாதகனுக்கு என்றும் ஏற்புடையதல்ல.</p>


<p class="Page-Break"> </p>
<p class="Heading" id="toc_marker-8">5. சாதனைக்கு உதவுபவை</p>
<p class="Text">தடைகளைத் துணிச்சலாக விலக்கி, ஆழ்ந்த உறுதியுடன் சாதனையில் ஈடுபட்டு இருக்க வேண்டும். மகரிஷி பதஞ்சலி கூறுகின்றார்—— <span class="char-style-override-5">‘ஸ து தீ</span><span class="char-style-override-32">3</span><span class="char-style-override-5">ர்க</span><span class="char-style-override-32">4</span><span class="char-style-override-5">காலநைரந்தர்யஸத்காராஸேவிதோ த்</span><span class="char-style-override-32">3</span><span class="char-style-override-5">ருட</span><span class="char-style-override-32">4</span><span class="char-style-override-5">பூ</span><span class="char-style-override-32">4</span><span class="char-style-override-5">மி: ।’ (யோக ஸூத்ரம் 1/1</span><span class="char-style-override-5">4)</span></p>
<p class="Text">பயிற்சி நெடுநாட்களாக, இடைவிடாது, முனைப்புடன் செய்யப்படும்போது, அது வலிவு உள்ளதாக ஆகிறது. இதில் மூன்று விஷயங்கள் சொல்லப்பட்டன. பயிற்சியை நெடுநாட்கள் செய்யவேண்டும்; இடைவிடாது செய்யவேண்டும்; பயிற்சி மீது மதிப்புக் கொண்டு செய்யவேண்டும்.</p>
<p class="Small-Head">நெடுநாட்கள் பயிற்சி :—</p>
<p class="Text">குறைந்த காலம் சாதனை புரிவதால், ஸத் வஸ்துவை அடைய முடியாது. நாம் விரும்பியது கிடைக்கும் வரை, சாதனை செய்து கொண்டே இருக்கவேண்டும். எய்த வேண்டிய நிலையை அடைந்த பிறகும், சாதனையை விட்டுவிட வேண்டியது அவசியம் கிடையாது. அடைய வேண்டிய மெய்ப்பொருளை அடைவதற்காக முதலில் சாதனை மேற்கொள்ளப்படுகிறது. சித்தி (பெற வேண்டியதை அடைதல்) எய்தியபின், அந்த சாதனை இயல்பானது ஆகிவிடும். இதனால் விரும்பிய வஸ்து கிடைக்கிறது. அதற்கு நன்றிக்கடனாக அதை விடுவதற்கும் மனம் வருவதில்லை.</p>
<p class="Text">ஒரு சிலர் சிறிதளவு சாதனை செய்தவுடனே அதிக அளவில் மிகப்பெரிய லாபத்தை எதிர்பார்க்கின்றனர். அவ்வாறு சாக்குப்போக்குக் கூறும் மக்களுக்கு அநேகமாக பரமார்த்த பிராப்தி கிடைப்பது இல்லை. இந்த நெறியில் தினமும் புதிய புத்துணர்ச்சியும் புதிய ஊக்கமும் தேவை. சோம்பேறிகளாய் சிறிதுகாலத்தில் களைத்துப் போகின்றவர்கள், இந்த நெறியில் செல்லும் தகுதி, வலிமை படைத்தவர்கள் அல்லர். உண்மையான சாதகனோ புத்தரைப் போன்று சலனமற்ற உறுதியான மனப்பான்மையுடன் உள்ளான்.</p>
<p class="Shlok">இஹாஸநே ஶஷ்யது மே ஶரீரம்</p>
<p class="Shlok">த்வக<span class="char-style-override-14">3</span>ஸ்தி<span class="char-style-override-14">2</span>மாம்ஸம் ப்ரலயஞ்ச யாது ।</p>
<p class="Shlok">அப்ராப்ய போ<span class="char-style-override-14">3</span>த<span class="char-style-override-14">4</span>ம்ட ப<span class="char-style-override-14">3</span>ஹுகல்பது<span class="char-style-override-14">3</span>ர்லப<span class="char-style-override-14">4</span>ம்</p>
<p class="Shlok para-style-override-13">நைவாஸநாத் காயமநஶ்சலிஷ்யதே ॥</p>
<p class="Text">‘இந்த ஆசனத்தில் எனது உடல் உலர்ந்து போகட்டும். உடலில் உள்ள ஊன், தோல், எலும்பு நாசமடையட்டும். ஆனால், பல கல்ப காலத்திலும் பெறுவதற்கரிய ஞானத்தைப் பெறாது நான் இந்த இருப்பிடத்தில் இருந்து அசைய மாட்டேன்.’</p>
<p class="Text">இத்தகைய சாதகன் காலத்தைப் பற்றிக் கவலைப்பட மாட்டான். எவ்வளவு நீண்ட காலம் ஆனாலும் ஆகட்டுமே. தான் விரும்பிய வஸ்துவை அடைவது நிச்சயம் என இருக்கவேண்டும்.</p>
<p class="Small-Head">இடைவிடாத சாதனை :—</p>
<p class="Text">நெடுங்காலம் சாதனை என்றால், பல ஆண்டுகள் சாதனையில் ஈடுபட்டாலும், அதற்கு எத்தகைய நீதியும் இல்லை என்று பொருள் அல்ல. மனத்தில் தோன்றியது, அவகாசம் கிடைத்தது, சிறிது பயிற்சி செய்யப்பட்டது. இல்லையென்றால் இரண்டு அல்லது நான்கு நாட்கள் மட்டும் நடக்கும். மெய்யான, முழுமையான ஈடுபாடு இருந்தால் இவ்வாறு இருக்காது. தீராத தாகவிடாய் உள்ளவனுக்குத் தண்ணீரைத் தவிர வேறு எந்தப் பொருளும் தேவையாகப் படுவதில்லை. தண்ணீர் கிடைக்காத வரை அவன் கவலையில் ஆழந்தே இருப்பான். ஒவ்வொரு கணமும் தண்ணீரைப் பற்றி மட்டுமே நினைவு ஏற்படும். அதே போல் மெய்ப்பொருள் என்ற சிறந்த துளியைப் பெற வேண்டும் என்ற தாகம் உள்ள சாதகப் பறவை போன்ற சாதகனுக்கு, ஒரு கணம் கூட நாளை என்பது தெரியாது; அவன், இரவும் பகலும் அந்த ஒரே பாவத்தில் திளைத்து இருக்கிறான். அவனுடைய மனத்தில் சாதனையைத் தவிர்த்து, மற்ற எந்த விஷயமும் தாழ்ந்ததாகவே தோன்றும்.</p>
<p class="Small-Head">மரியாதையும் சிரத்தையும் :—</p>
<p class="Text">இவ்வாறு இடைவிடாது சாதனையில் ஈடுபட்டுள்ள சாதகன் மேலான, மரியாதை மிகுந்த மனத்துடன் தனது செயலைச் செய்கிறான். எப்படியோ பின்பற்றப்பட்ட முறையை, எவன் வீணே தட்டிக் கழிக்கும் பாவனையோடு செய்கின்றானோ, அவனுக்கு சாதனையில் மரியாதையோ, நன்மதிப்போ இருக்காது. சாதனையை மதிக்கும் புத்தி இல்லாவிட்டால், சாதனையில் முழு பலன் கிடைக்காது. உலகத்தோர் முன்னிலையில் வெளிக்காட்டிக் கொள்ளவும் அல்லது மனத்தைக் களிப்பிக்கவும், சாதனை புரிபவர்களுக்கு உண்மையில் சாதனையில் சிரத்தை இருக்காது.</p>
<p class="Text">சிரத்தையுடன் கூடிய சாதகன், சாதனையைத் தனது வாழ்க்கையின் முக்கிய கடமையாகக் கருதுகிறான். எனவே, தான் எத்தகைய சாதனைப் பயிற்சியை மேற்கொண்டாலும், அதில் அவனுக்கு முழுமையாக சிரத்தை இருக்க வேண்டியது மிகவும் அவசியம். சிரத்தை இல்லையென்றால் எந்தச் செயலும் வெற்றியைத் தராது. பகவான் கீதையில் கூறுகிறார்——</p>
<p class="Shlok">அஶ்ரத்<span class="char-style-override-14">3</span>த<span class="char-style-override-14">4</span>யா ஹுதம் த<span class="char-style-override-14">3</span>த்தம்</p>
<p class="Shlok">தபஸ்தப்தம் க்ரு॒தம் ச யத் ।</p>
<p class="Shlok">அஸதி<span class="char-style-override-14">3</span>த்யுச்யதே பார்த<span class="char-style-override-14">2</span></p>
<p class="Shlok">ந ச தத்ப்ரேத்ய நோ இஹ ॥</p>
<p class="Shlok para-style-override-1">— ஸ்ரீமத் பகவத்கீதை 17/28</p>
<p class="Text">சிரத்தையின்றிச் செய்யப்படும் யாகம், தானம், தவம் ஆகிய எந்தக் கர்மமும் ‘அஸத்’ என்று கூறப்படுகிறது. அதனால் இந்த உலகிலும் எத்தகைய லாபமும் கிடையாது; மறு உலகிலும் எந்தப் பயனும் இல்லை. சாதகனுக்கு சிரத்தையே முக்கியமான பலம். சிரத்தையற்ற சாதகனுக்கு ஒவ்வொரு அடியிலும் ஐயமும், வீண் தர்க்க புத்தியும் ஏற்பட்டு, சாதனையை விட்டுவிடும் நிலைமை ஏற்படும்.</p>
<p class="Small-Head">தனித்து இருத்தல் :—</p>
<p class="Text">ஞான சாதகர்களுக்காக பகவான், <span class="char-style-override-5">‘விவிக்ததே</span><span class="char-style-override-32">3</span><span class="char-style-override-5">ஶ ஸேவித்வமரதிர்ஜநஸம்ஸதி</span><span class="char-style-override-32">3</span><span class="char-style-override-5">’</span> என்று கூறி, தனித்து இருக்க வேண்டும் என்றும், ஜனங்கள் ஒன்று சேர்ந்து இருக்கும் கூட்டத்தில் விருப்பத்தைத் தவிர்க்க வேண்டும் என்றும் கட்டளை பிறப்பிக்கின்றனர். சாதனையைப் பழுத்ததாகச் செய்ய தனித்திருந்து பழகுவது மிகவும் அவசியம். ஆனால், சாதனையில் முழு ஈடுபாடு ஏற்படாத வரை, எல்லா வேலையையும் விட்டுவிட்டு, தனக்கு என்று எந்தப் பொறுப்பையும் மேற்கொள்ளாது, நெடுங்காலம் தனியாக இருப்பது அதிகமானவர்களுக்குப் பெரும்பாலும் தீமையை விளைவிக்கும். எனவே, புதிதாக சாதனையில் ஈடுபடுகின்றவர்கள் ஆன்மிகப் பயிற்சியாகத் தியானம், பிரார்த்தனை செய்வதற்கு, ஒரு நாளில் பகல் அல்லது இரவில் ஒரு மணி நேரம் தனியாக இருக்கவேண்டும். தனித்து இருக்கும்போது மனத்தில் அலட்சிய மனப்பான்மையோ, சோம்பேறித்தனமோ, உறக்கமோ இடையூறு செய்யாவிட்டால், படிப்படியாக நேரத்தை அதிகரிக்க வேண்டும். முடிந்த வரையில் வாரத்தில் ஒருநாள், மாதத்தில் நான்கைந்து தினங்கள், ஆண்டில் ஒரு மாதம் என்று இதற்காக ஒதுக்க வேண்டும்.</p>
<p class="Text">பரமார்த்த சாதனைக்கும், பகவானைப் பற்றிய சிந்தனைக்கும் மட்டுமே இந்த நேரம் செலவிடப்பட வேண்டும். மனத்திற்கு இதனால் கிடைக்கும் சாத்விக ஆகாரம், உள்ளத்தை ஆரோக்கியமாக வைத்திருக்கப் பெரிதும் உதவும்.</p>
<p class="Text">ஆனால், பயிற்சி இல்லாது தனித்து இருப்பதால் கவனமின்மை, சோம்பல், உறக்கம், கெட்ட இயல்புகள் போன்ற தாமஸிக தோஷங்களின் வசப்படும் அபாயம் உள்ளது. சாதனைப் பயிற்சி இல்லாதபோது, காலத்தைக் கழிப்பது கடினமானதாக இருக்கும். சும்மா இருப்பதால் கவனமின்மை, சோம்பல் ஆகியவற்றின் பிடியில் அகப்படுவான். இன்று பெரும்பான்மையான சாது—சந்நியாசிகள், கஞ்சா, பாங்க் அருந்துதல், வீணாக அரட்டை அடித்தல், எதை எதையோ பற்றிப் பேசுதல் ஆகிய நடவடிக்கைகளை மேற்கொள்கின்றனர். இதற்கு முக்கியமான காரணம் என்னவென்றால், அவர்களுக்கு நிறைய நேரம் உள்ளது. ஆயினும் வேலை எதுவுமில்லை.</p>
<p class="Text">எனவே, தீயவர்களின் தொடர்பில் சிக்குண்டு, அவர்கள் பலவிதமான தீய பழக்கங்களின் வசப்படுகின்றனர். இதேபோல் செல்வந்தர்களின் பையன்களுக்கு நேரம் அதிகம் உள்ளது. ஆயினும், பொறுப்பான வேலை எதுவும் இல்லை. அவர்களும் தவறாகப் போகின்றனர். நேரத்தைக் கழிக்க அவர்கள் பயனற்ற காரியங்களில் வீணே ஈடுபட வேண்டியுள்ளது. விலைமதிப்பற்ற மனித உடல் நமக்கு சீட்டு விளையாட, சதுரங்கம் விளையாட, வீண்பேச்சில் நேரத்தைச் செலவிட, வீணாகச் சண்டையிட, பிறரைப் பற்றி விவாதிக்க, நாள்தோறும் தூங்க, அக்கறையின்றி இருக்க, பாவங்களை மூட்டையாகச் சேமிக்க — இவற்றிற்காகவா கிடைத்துள்ளது? ஆகவே, சாதகன் ஏகாந்தமாக இருப்பதன் அவசியத்தை நன்குணர்ந்து, கடவுளைப் பற்றிய பயிற்சியை அதிகப்படுத்திக் கொண்டு, ஏதாவது ஒரு பொறுப்புள்ள பணியில் தன்னை ஈடுபடுத்திக் கொள்ள வேண்டும். அந்தச் செயல் பிறரது நன்மைக்காகவோ அல்லது தனது வீட்டிற்கு உரியதாகவோ இருக்கலாம். எதுவாயினும் இறைவனிடம் அர்ப்பணம் செய்யும் மனப்பான்மையுடன் பற்றுதலை நீக்கிச் செய்யப்பட்டால், எல்லா நற்செயல்களும் இறை வழிபாட்டில் சேர்கின்றன. செயலில் ஈடுபட்டு இருப்பதால், மனத்தில் வீணான சிந்தனைகளோ, அலட்சியமாக இருப்பதற்கோ நேரமே இருக்காது. அவசியமான வேலை செய்யும்போதும் ஈசுவர சிந்தனையை விடக்கூடாது. மாறாக, ஈசுவர சிந்தனை செய்தவாறே செயல்புரிய வேண்டும். எனவே, பகவான் அர்ஜுனனிடம் கூறினார்—— <span class="char-style-override-5">‘ஸர்வேஷு காலேஷு மாமநுஸ்மர யுத்</span><span class="char-style-override-32">4</span><span class="char-style-override-5">ய ச’</span> — ‘எல்லாக் காலங்களிலும் என்னை நினைவில் கொண்டு இரு, அத்துடன் போர்புரி.’ நம்முடைய பொறுப்பு என்றுள்ள, செய்யவேண்டிய கடமைகளைத் தெரிந்துகொண்டே விட்டுவிடக் கூடாது. ஆனால், பகவத் சிந்தனையுடன் அதைச் செய்யவேண்டும். முதலில் பகவானை நினைத்தல், அடுத்து கடமையைச் செய்தல் — இவ்வாறு பகவானிடம் மனத்தை ஈடுபடுத்தி, பகவானுக்காகவே கர்மத்தைச் செய்பவர்களை மேன்மைப்படுத்த, பகவான் மிகவும் சீக்கிரம் அருள்புரிகின்றார். அவரே கூறியுள்ளார்——</p>
<p class="Shlok">தேஷாமஹம் ஸமுத்<span class="char-style-override-14">3</span>த<span class="char-style-override-14">4</span>ர்தா</p>
<p class="Shlok">ம்ரு॒த்யுஸம்ஸாரஸாக<span class="char-style-override-14">3</span>ராத் ।</p>
<p class="Shlok">ப<span class="char-style-override-14">4</span>வாமி நசிராத்பார்த<span class="char-style-override-14">2</span></p>
<p class="Shlok">மய்யாவேஶிதசேதஸாம் ॥</p>
<p class="Shlok para-style-override-12">— ஸ்ரீமத் பகவத்கீதை 12/7</p>
<p class="Text">‘அர்ஜுனா! என்னிடம் சித்தத்தை முழுவதும் ஈடுபடுத்தியுள்ள பக்தர்களை, நான் வெகுவிரைவில் மரணவடிவான சம்சாரம் என்னும் இந்தக் கடலில் இருந்து காப்பாற்றுகின்றேன்.’ உண்மையான ஏகாந்த சேவை என்பது, மனத்தைத் தனிப்பட்ட முறையில் பரமாத்மாவில் ஈடுபடச் செய்வதே ஆகும். இந்த அக மயமான ஏகாந்த சேவையை அடைய வேண்டும் என்பதற்காகவே, புற வடிவான தனித்து இருக்கும் பயிற்சி மேற்கொள்ளப்படுகிறது.</p>
<p class="Small-Head">நன்னடத்தை :—</p>
<p class="Text">சாதகன் நடைமுறை வாழ்வில் எங்கும் எப்போதும் நல்ல முறையில் இருக்க வேண்டியது அவசியம். எல்லாவிதமான துக்கம், கஷ்டங்களை அமைதியாகப் பொறுத்துக் கொண்டு, சினத்திற்குப் பதிலாக பொறுமையைப் பின்பற்றி, விரோதத்திற்குப் பதில் அன்பு செலுத்துதல்; சாபத்திற்குப் பதில் வரம் தருதல்; தீங்கு செய்பவர்களுக்கும் நன்மையே செய்தல்; அனைவரிலும் தன்னைச் சிறியவனாகக் கருதுதல்; தன்னை எப்போதும் எந்த விஷயத்திலும் பெருமை மிகுந்தவர் என்ற அபிமானம் கொள்ளாது இருத்தல்; எவரிடமும் குற்றத்தைக் காணாது இருத்தல்; எவரையும் இழிவாக நினைக்காது இருத்தல்; எவரது குற்றத்தைப் பற்றியும் ஆலோசனை செய்யாது இருத்தல்; பிற மாதரைத் தேவியின் ஸ்வரூபமாக (தாயாக)க் கருதுதல்; உணவிலும் செயல்புரிவதிலும் கட்டுப்பாட்டுடன் இருத்தல்; மிகவும் குறவைாகவே பேசுதல்; தேவையின்றி பேசாது இருத்தல்; எப்போதும் உண்மையை இனிமையாகப் பேசுதல்; எவ்வளவு இயலுமோ எல்லோருக்கும் தக்கபடி சேவை புரிவதற்காக ஆயத்தமாக இருத்தல்; ஆனால், ‘நான் தொண்டன்’ என்ற செருக்கின்றி இருத்தல்; தன் மூலம் செய்யப்பட்ட சேவையைப் பரோபகாரம் என்று கருதாது, அதை ஆற்றவேண்டிய கடமை என்று கருதுதல்; தனது சேவையில் உள்ள குறைபாடுகளை உணர்ந்து, அவற்றை நீக்க முயற்சி செய்தல்; சேவைக்காக எவரும் தன்னிடம் நன்றி காட்ட வேண்டும் என்று நினையாது இருத்தல்; சேவைக்குக் கைமாறாக எதையும் எதிர்பாராது இருத்தல்; எளிமையான வாழ்க்கை நடத்துதல்; எல்லோரிடமும் பணிவுடன் இருத்தல்; தாய், தந்தை, குரு, பெரியோர் ஆகியவர்களுக்கு சேவை புரிந்து மகிழ்ச்சியோடு இருக்கச் செய்தல்; மதிப்பு, மரியாதை ஆகியவற்றை விஷம் என்று கருதி துறத்தல்; எங்கேயாவது மதிப்போ, மரியாதையோ கிடைக்கும் வாய்ப்பு இருந்தால், அவற்றில் இருந்து வெகுதூரம் விலகி இருத்தல்; இயன்ற அளவு பஞ்சாயத்து, வழக்கு விவகாரம் என்ற எவ்விதமான உலகியல் சிக்கல்களிலும் ஈடுபடாமல் இருத்தல்; கூட்டம், மன்ற நடவடிக்கைகளில் முடிந்தவரை தனித்து இருத்தல்; பரமார்த்த நெறிக்குப் பயனற்ற நூல்களைப் படிக்காமல் இருத்தல்; திருமணம், திருவிழாக்கள் போன்று மக்கள் கூட்டம் அதிகமாக இருக்கும் இடங்களில் இயன்றவரையில் குறைவாகவே பங்கெடுத்துக் கொள்ளுதல்; வேறு ஒரு வழிபாட்டு முறையைப் பின்பற்றுபவரை இழிவுபடுத்தாமல் இருத்தல்; கபடத்தை ஒழித்துவிட்டு எல்லோரிடமும் சரளமாக நடந்துகொள்ளுதல்; பகட்டு நடவடிக்கைகளில் இருந்து தன்னைக் காத்துக் கொள்ள எப்போதும் முயற்சித்தல் — இவை போன்றவை நல்ல நடத்தைகள். இவற்றை எந்த அளவு அதிகம் கடைப்பிடிக்கின்றோமோ, அந்த அளவு பரமார்த்த சாதனையில் நாம் முன்னேறிச் செல்ல முடியும்.</p>
<p class="Text para-style-override-13">சாதகன் தனது வாழ்க்கையின் போக்கு எந்தப் பாங்கில் செல்கிறது என்ற விஷயத்தில் எப்போதும் கவனத்தோடு இருக்க வேண்டியது அவசியம். அவனது வாழ்க்கை தெய்விக இயல்புகளின்படி அமைந்திருந்தால், தனக்கு முன்னேற்றம் ஏற்படுகிறது என்பதை அறிந்து கொள்ள வேண்டும். அசுர இயல்புகளின்படி அமைந்திருந்தால், பின்னடைவு ஏற்பட்டுள்ளது என்று அறிய வேண்டும். இதுதான் உரைகல். பக்தி, ஞானம் என்பவை வெறும் பேச்சல்ல. அது உறுதியாக இருக்க வேண்டும். பக்தி அல்லது ஞான நெறியில் எவர் முன்னேறிச் செல்கின்றாரோ, அவர்களிடம் தெய்விக இயல்புகள்<span class="char-style-override-29">‡</span> மலர்ச்சி அடைய வேண்டியது அவசியம்.</p>
<p class="Foot-Note"><span class="char-style-override-31">‡ </span>தெய்விக, அசுர இயல்புகளின் விவரம் கீதையில் 16ம் அத்தியாயத்தில் பார்க்க வேண்டும். முடியுமெனில் தினமும் இதைப் படித்து, மனனம் செய்து செய்து, தன்னிடம் தெய்விகக் குணங்களை வளர்த்துக் கொண்டு, அசுர இயல்புகளாகிய தீய குணங்களை ஒதுக்கி வைக்க முழுமூச்சுடன் முனைய வேண்டும்.</p>
<p class="Small-Head">பாவத்திற்கு அஞ்சுதல் :—</p>
<p class="Text">சாதகன் கடைசி வரையில் பாவத்தில் இருந்து வெகு கவனமாகத் தன்னைப் பாதுகாத்துக் கொள்ள வேண்டும். பாவ சிந்தனை மனத்தில் எழும்போது, ஒரு சிறிய அலை போன்று தோன்றும். ஆனால், அதற்கு இடம் கிடைத்துவிட்டாலோ, வெகு விரைவில் அது கடல் போல் பெருகி, மனிதனை மூழ்கடித்துவிடும். எனவே, மனத்தளவிலான பாவமாயினும், உடலளவிலான பாவமாயினும் சிறதளவுகூட இடம்பெற அனுமதிக்கக் கூடாது. பாவ சிந்தனையுடைய மனத்தோடு இருப்பது மிகவும் அபாயகரமானது. பாம்புடனோ, ஆயுதம் தரித்த கொள்ளைக்காரனுடனோ, ஒரே வீட்டில் இருப்பதைக் காட்டிலும் இது பயங்கரமானது.</p>
<p class="Text">‘பாவம் செய்வது மனிதனின் ஸ்வபாவமாக (இயல்பாக) இருக்கிறது’ என்றும், ‘அவனுடைய பழவினைப்படி (ஊழ்வினைப்படி) பாவம் செய்ய நேர்கிறது’ என்றும் கூறுகின்றனர். ஆனால், இத்தகைய பேச்சு முற்றிலும் பொய். பாவம் செய்வது மனிதனின் இயல்பு கிடையாது. அதே போல் பாவம் செய்யவேண்டும் என்ற நியதியோ பிராரப்தத்தில் கிடையாது. இது பாவம் செய்பவர்களின் தவறான யுக்தியாகும். அவர்கள் பாவம் செய்வதில் மகிழ்ச்சி பெற்றவர்களாக இருந்துகொண்டு, ஸ்வபாவம் மற்றும் பிராரப்தத்தின் மீது பழியைச் சுமத்தி, தங்களைக் குற்றமற்றவர்கள் என்று காட்டிக் கொள்ள விரும்புகின்றனர். உண்மையில் இந்த பலவீனம் வீண்கற்பனையே! மனிதனின் இயல்போ, பாவத்தில் இருந்து தன்னைக் காத்துக் கொண்டு, நல்ல பாவனைகளனைத்தும் தனது அகத்தில் மலர்ச்சி அடையச் செய்வதே ஆகும். இதுதான் அவனை மேலான மெய்ப்பொருளுக்கு வெகு அருகில் எடுத்துச் செல்லக் கூடியது. பாவம் என்பது விஷய போகங்களில் உள்ள பற்றால்தான் ஏற்படுகிறது. இந்தப் பற்றை விட்டொழித்தால் ஒழிய, மனிதன் மெய்ப்பொருளை அறிய முடியாது. புலனுக்குரிய பொருள்களில் பற்று என்பது விலங்குகளின் தர்மம். மனிதன் தனது அறியாமையால் இது தனது ஸ்வபாவம் என்று கருதி, தன்னைப் பரமார்த்த பொருளில் இருந்து வெகுதூரம் தள்ளி வைத்து விடுகிறான். இதனால் நாம் அடிக்கடி துக்கத்திற்கு இலக்காகிவிடுகின்றோம். எனவேதான் மனத்தை அலசிப் பார்த்து, தீய வாசனைகளைத் தேடிக் கண்டுபிடித்து வெளியேற்ற வேண்டும். பாவத்திற்கு மிகச்சிறிய அவகாசம் கூடக் கொடுப்பது, தன்னைத் தானே எப்போதும் துக்கமயமான நரகத்தில் தள்ளுவதற்குத் தயார் செய்வதாகும். பகவான் மனிதனுக்குத் தந்துள்ள சக்தியால், பாவம் என்பதின் சிறு அணுவில் இருந்தும் தன்னைப் பாதுகாத்துக் கொள்ள முடியும். எனவேதான் பகவான் அவனுக்குக் கட்டளையிடுகின்றார்—— ‘மனிதா! நீ உன்னைச் சரியாகக் காப்பாற்றிக் கொண்டு, எல்லாப் பாவங்களுக்கும் இருப்பிடமாக, வெல்லுவதற்கு அரியதாக உள்ள ஆசை என்னும் வடிவம் கொண்ட எதிரியை நாசம் செய்.’ — <span class="char-style-override-5">‘ஜஹி ஶத்ரும் மஹாபா</span><span class="char-style-override-32">3</span><span class="char-style-override-5">ஹோ காமரூபம் து</span><span class="char-style-override-32">3</span><span class="char-style-override-5">ராஸத</span><span class="char-style-override-32">3</span><span class="char-style-override-5">ம் ॥’ (கீதை </span>3/43<span class="char-style-override-5">)</span></p>
<p class="Small-Head">இறைவனிடம் நம்பிக்கை :—</p>
<p class="Text">சாதகனுக்கு சாதனை நெறியில் இருந்து எப்போதும் நழுவாமல் இருக்க, மிகவும் அழகான வழி ‘இறைவனிடம் அலைவு அற்ற நம்பிக்கை’ ஆகும். சாதகன், பரமாத்மாவின் தயாள தன்மை, கருணை, அவருடைய விரதம், நெருங்கிய நண்பனாக இருக்கும் தன்மை, அன்பு ஆகியவற்றின் தத்துவத்தை அறிந்து, அவற்றில் திடமான நம்பிக்கை கொண்டிருந்தால், அவன் எப்போதும் உற்சாகம் குன்றி இருக்க மாட்டான். நாமோ சாதனை நெறியில் ஒவ்வொரு அடி எடுத்து வைக்கும்போதும் தடுமாறி விழுகின்றோம். இதற்கு முக்கிய காரணம் பிரபுவிடம் நம்பிக்கை இல்லாததே ஆகும். பகவான் கூறுகின்றார்—— <span class="char-style-override-5">‘ஸுஹ்ரு॒த</span><span class="char-style-override-32">3</span><span class="char-style-override-5">ம் ஸர்வபூ</span><span class="char-style-override-32">4</span><span class="char-style-override-5">தாநாம் ஜ்ஞாத்வா மாம் ஶாந்திம்ரு॒ச்ச</span><span class="char-style-override-32">2</span><span class="char-style-override-5">தி ॥’ (கீதை 5/</span>2<span class="char-style-override-5">9)</span> — ‘எவன் என்னை, எல்லா உயிர்களுக்கும் நண்பனாகக் கருதுகின்றானோ, அவன் மேலான சாந்தியைப் பெறுகிறான்.’ இது உண்மையில் மேலான பேச்சு ஆகிறது. பரமாத்மாவை நண்பனாக அறிந்தபிறகு, அவரது சக்தியில், அவரது நம்பிக்கையில், தனது சக்தி உள்ளதாக அறிந்து, புலனின்பப் பொருட்களில் உள்ள பற்று மற்றும் பாவங்களை ஒதுக்கித் தள்ளுவதில் எப்போதும் வலிமை பெற்றவனாக ஆகிறான். நமக்கு என்றும் உற்ற தோழனாக இருக்கும் பரமாத்மாவை நன்கு அறியாமல் இருப்பதே நமது பேறின்மை ஆகும். ‘பரமாத்மா எனது மேலான உண்மையான நண்பன். அவர் எப்போதும் என்னுடன் இருக்கின்றார். என்னை எந்தக் காலத்திலும் பாவத்தில் இருந்து காப்பாற்றுகின்றார்’ என்ற திடமான நிச்சயம் கொள்ள வேண்டும். ‘நான் அவரைச் சரணடைந்து, அவரைப் பற்றி நினைத்துக் கொண்டிருந்தால் போதும். பிறகு அனைத்தும் அவருடைய பொறுப்பு.’ இவ்வாறான ஆழ்ந்த நம்பிக்கையோடு எந்த சாதகன் இருக்கின்றானோ, அவன் எந்த ஐயத்திற்கும் இடமின்றி எல்லாத் தடைகளையும் வென்று, பரமாத்மாவை அடைந்துவிடுகின்றான். பகவானே கூறியுள்ளார்—— ‘என்னிடம் மனத்தை ஈடுபடுத்தியவர்கள் எனது அருளால் எல்லாவித சங்கடங்களையும் வெகு எளிதாகத் தாண்டிச் செல்கின்றனர்.’ — <span class="char-style-override-5">‘மச்சித்த: ஸர்வது</span><span class="char-style-override-32">3</span><span class="char-style-override-5">ர்கா</span><span class="char-style-override-32">3</span><span class="char-style-override-5">ணி மத்ப்ரஸாதா</span><span class="char-style-override-32">3</span><span class="char-style-override-5">த்தரிஷ்யஸி ।’ (கீதை 18/58)</span></p>


<p class="Page-Break"> </p>
<p class="Heading" id="toc_marker-9">6. இறைவனின் முன் தன்னை எளியோன் ஆக்குதல்</p>
<p class="Text">பகவானின் முன்பு துன்பம் அடைந்தவனாகவும், எளிய பாவனையுடனும், மனம் விட்டு அவர் முன்பு உருகிக் கண்ணீர் சிந்துவது சாதனை நெறியில் மிகப்பெரிய உத்தமமான உபாயம் ஆகிறது. இந்தப் பயிற்சியைத் தனித்து இருக்கும்போது மேற்கொள்ள வேண்டும். எல்லோருடைய முன்னிலையிலும் செய்வது, பிறரை உணர்ச்சிவசப்படச் செய்யும். மேலும், சாதனை வீண் வெளிப்பகட்டாக மாறுவதற்கும் இடம் அளிக்கும். அதிகாலையில், சந்தியா காலத்தில் (இரவு—பகல், பகல்—இரவு சேரும் நேரம்), இரவில், நடு இரவிற்குப் பிறகு, அல்லது அந்திப் பொழுதில் எப்போது முற்றிலும் தனித்திருக்க வாய்ப்பு உள்ளதோ, அப்போது ஆசனத்தில் அமர்ந்து, மனத்தில் இத்தகைய பாவனையை மேற்கொள்ள வேண்டும். ‘பகவான் என் முன்னே எழுந்தருளி உள்ளார்; என்னுடைய ஒவ்வொரு சொல்லையும் கேட்டுக் கொள்கிறார்; என்னைப் பார்த்துக் கொண்டுள்ளார். பகவான் எல்லாக் காலங்களிலும், எல்லா இடங்களிலும், நம்முடைய எல்லா ஆசைகளையும் பார்த்துக் கொண்டே இருக்கின்றார். நம்முடைய ஒவ்வொரு சொல்லையும் கேட்கின்றார்’ என்ற இந்தக்கூற்று தத்துவரீதியாகவும் சத்தியமே. இத்தகைய பாவனை மிகவும் திடமான பிறகு, பகவானின் எத்தகைய வடிவம் நமக்கு மிகவும் விருப்பமானதோ, அந்த வடிவத்தை நம்முன் நிலைநிறுத்துவதில் ஈடுபட வேண்டும். அவ்வாறு பிரேமை வடிவாகிய எண்ண அலைகள் ஏற்பட்ட பின்னர், பகவானின் கருணையினால், பகவானை நேரிடையாக தரிசனம் செய்ய இயலும். இது இருக்கட்டும். இயன்ற அளவு குறிப்பிட்ட நேரத்தில், குறிப்பிட்ட இடத்தில், தினமும் குறிப்பிட்ட முறையில், ஏதாவது இருக்கையின் மீது அல்லது தரையில் அமர்ந்து, பகவான் தனக்கு முன்பு இருப்பதாக எண்ணி, நாள் முழுவதும் செய்த பாவச்செயல்களை நினைவுபடுத்திக் கொண்டு, அவருடைய முன்னிலையில் தன்னுடைய எல்லாக் குறைகளையும் வைக்க வேண்டும். அதற்காக மிகுந்த அளவு கழிவிரக்கப்பட்டு மிகவும் வருந்திய பாவனையோடு மன்னிப்பை வேண்டி, மறுபடியும் பாவச் செயலில் ஈடுபடாதவண்ணம் இருக்க மனவலிமையை யாசிக்க வேண்டும். முடியுமானால் சிறந்த பக்தரான சூர்தாசின் கவிதையைப் பாடி அல்லது அதே பாவனையைத் தமது மொழியில் உரைத்து, இதயத்தில் மிகவும் பணிவோடு இருக்கவேண்டும்.</p>
<p class="Text">என்னைப் போன்ற கபடம் நிறைந்தவர் யார்? எவ்வளவு உயர்ந்த சரீரத்தைத் தந்து இருக்கின்றீர். ஆனால், எத்தகைய நன்றியற்றவன் நான்! சாதாரண விலங்குபோல் வயிறு வளர்ப்பதிலேயே ஈடுபட்டுள்ளேன். ஸ்ரீஹரியைப் புறக்கணித்து இருக்கின்றேன். உலகில் என்னைப் போன்ற பாவியோ, கீழ்நிலை அடைந்தவனோ வேறு யார்? இறைவா! சூர்தாசின் இம்மொழிகளைக் கேட்பீர்!</p>
<p class="Text">ஆதரவற்றவர்களின் பாதுகாவலனே! உங்களுடைய திருவடிகளைத் துறந்துவிட்டு, நான் வேறு எங்கு செல்ல முடியும்? ஆதரவற்றர்களைக் காப்பவரான தங்களைத் தவிர உலகில் வேறு யார் என்மீது கருணை காட்ட முடியும்? பிரபோ! என்னுடைய பாவத்திற்கு எல்லையே கிடையாது. என்னுடைய பாவங்களைப் பற்றி எண்ணும்போதே நான் பெருமளவில் நம்பிக்கையிழந்து போகின்றேன். பல கோடி ஜன்மங்களிலும் மேனிலை அடைய, எந்த சாதனையும் தென்படவில்லை. ஆயினும் தங்களுடைய விரதத்தை மனத்தில் கொள்ளும்போது, உடனே மனத்தில் ஆறுதல் ஏற்படுகின்றது. யுத்த பூமியில் தங்களுடைய நண்பனும், தங்களிடம் சரணம் புகுந்த பக்தனுமாகிய அர்ஜுனனுக்குத் தாங்கள் கூறிய மொழிகள் நினைவிற்கு வருகின்றன.</p>
<p class="Shlok">அபி சேத்ஸுது<span class="char-style-override-14">3</span>ராசாரோ</p>
<p class="Shlok">ப<span class="char-style-override-14">4</span>ஜதே மாமநந்யபா<span class="char-style-override-14">4</span>க் ।</p>
<p class="Shlok">ஸாது<span class="char-style-override-14">4</span>ரேவ ஸ மந்தவ்ய:</p>
<p class="Shlok">ஸம்யக்<span class="char-style-override-14">3</span>வ்யவஸிதோ ஹி ஸ: ॥</p>
<p class="Shlok">க்ஷிப்ரம் ப<span class="char-style-override-14">4</span>வதி த<span class="char-style-override-14">4</span>ர்மாத்மா</p>
<p class="Shlok">ஶஶ்வச்சா<span class="char-style-override-14">2</span>ந்திம் நிக<span class="char-style-override-14">3</span>ச்ச<span class="char-style-override-14">2</span>தி ।</p>
<p class="Shlok">கௌந்தேய ப்ரதி ஜாநீஹி</p>
<p class="Shlok">ந மே ப<span class="char-style-override-14">4</span>க்த: ப்ரணஶ்யதி ॥</p>
<p class="Shlok">ஸர்வத<span class="char-style-override-14">4</span>ர்மாந்பரித்யஜ்ய</p>
<p class="Shlok">மாமேகம் ஶரணம் வ்ரஜ ।</p>
<p class="Shlok">அஹம் த்வா ஸர்வபாபேப்<span class="char-style-override-14">4</span>யோ</p>
<p class="Shlok">மோக்ஷயிஷ்யாமி மா ஶுச: ॥</p>
<p class="Shlok para-style-override-12">— ஸ்ரீமத் பகவத்கீதை 9/30,31; 18/66</p>
<p class="Text">‘மிகவும் தாழ்ந்த பாவியும் கூட வேறு எதையும் நாடாத மனத்துடன் என்னையே இடைவிடாது வழிபட்டால், அவனை நல்லவன் என்றே கருத வேண்டும். ஏனெனில், அவன் அந்த கணத்தில் இருந்து என்னை வழிபடுவது ஒன்றையே நிச்சயம் செய்து உள்ளான். எனவே, அவன் வெகு சீக்கிரம் தர்மாத்மா ஆகிவிடுகிறான். மேலும், என்றும் நிலைத்த மேலான சாந்தியை அடைகிறான். அர்ஜுனா! நீ, என்னுடைய பக்தன் என்றும் நாசம் அடைவதில்லை என்ற சத்தியத்தை உறுதியாக அறிந்து கொள். சகோதரா! நீ எல்லா தர்மங்களையும் துறந்துவிட்டு வாசுதேவ கிருஷ்ணனாகிய என்னிடம் சரணடைவாய். நான் உன்னை எல்லாப் பாவங்களிலிருந்தும் விடுவிக்கின்றேன். எந்தக் கவலையும் கொள்ளாதே.’</p>
<p class="Text">எவ்வளவு அழுத்தமான மொழிகள். உங்களைத் தவிர இத்தகைய கருணையை வேறு யார் காட்ட முடியும்? ஆயினும் கடவுளே! வேறு எதையும் நாடாத பாவத்துடன் வழிபடுதல் மற்றும் உங்களை மட்டுமே சரணடைதலை (அநன்ய பக்தி, அநன்ய சரணாகதி ஆகியவற்றை) நான் அறியவில்லை. நானோ கணக்கற்ற பிறவிகளிலும், இதுவரையிலும் எனது வாழ்க்கையைப் புலனின்பப் பொருட்களின் அடிமையாகி வீணாக்கிவிட்டேன்! எனக்கோ அவைதான் பிரியமானதாகத் தோன்றுகிறது. நான் உங்களை வழிபட வேண்டிய முறையையும் அறியவில்லை. விஷயங்களின் தீமையான தாக்குதலால் எனது மனம் பயத்தால் நடுங்குகிறது. நாதனே! தாங்கள், உங்களுடைய விரதத்தை நினைவுகூர்ந்து, என்னை உங்களுடைய திருவடியில் வைத்துக் கொள்ளுங்கள். மேலும், ஒரு கணமும் கூட உங்களது உள்ளத்தைக் கவர்ந்திழுக்கும் வடிவத்தையும், பரிசுத்தமான நாமத்தையும், நான் மறவாது இருக்கச் செய்யும் மன வலிமையைத் தாருங்கள். ஓ, தீனபந்துவே! எளியவர்களிடம் தயை காட்டுபவர் வேறு யார் இருக்கிறார்?</p>
<p class="Text">தீனர்களிடம் தயை காட்டுபவர் வேறு எவரும் இலர். தேவர்கள், மனிதர்கள், முனிவர்கள், அசுரர்கள், நாகர்கள் — வேறு எவரும் கண்கூட இமைக்க முடியாது. மூன்று உலகங்களிலும் வேதம் உரைப்பது இதுவே. ‘முதலில், இடையில், முடிவில் இருப்பவர் இராமனே. தேவைப்பட்டால் அவரிடமே கேள். அவரது இயல்போ எளிமையானது. தமது பெருமைகளைத் துறந்து, தசரதனின் அரண்மனையில் விளையாட வந்தவர் அவர்.’ ஏழைகளுக்குப் புகலிடமே! துளஸிதாஸனாகிய நான் உங்களது கிருபையை நாடும் ஏழை.</p>
<p class="Text">ஒதுக்கப்பட்ட பிச்சைக்காரர்களுக்குப் புகலிடம் அளிப்பவரே! உங்களைப் போன்று எளியோரை அரவணைத்து மார்புடன் தழுவிக் கொண்டவர் வேறு யார்? எவனை உலகம் முழுவதும் இழிவாகப் பார்க்கின்றதோ, வீட்டில் உள்ளோரும் புறக்கணிக்கின்றனரோ, எவரும் முகம் கொடுத்துப் பேச மாட்டாரோ, அவனுக்கு நீங்கள் இருக்கின்றீர்கள். அவனைத் தாங்கள் மடியிலிருத்தி உச்சிமுகர்ந்து மார்புடன் அணைத்து அபயம் அளிக்கின்றீர்கள். இராவணனிடம் இருந்து ஏற்பட்ட அச்சத்தால் மன வருத்தம் அடைந்த விபீஷணனைத் தாங்கள் மிகவும் அன்போடு உங்கள் திருவடிகளின் கீழ் வைத்துக் கொண்டீர்கள். பாண்டவர்களின் ராணி திரௌபதிக்காகத் தாங்களே ஆடை வடிவில் அவதாரம் மேற்கொண்டீர்கள். கஜராஜனின் அலறலைக் கேட்டுத் தாங்களே கால்நடையாக ஓடி வந்தீர்கள். உங்களைக் கூவியழைத்த பின்னரும் உங்களது கருணைப்பார்வை கிடைக்காது வஞ்சிக்கப்படும், கீழானவன் யார் இருக்கிறான்? அபயம் தருபவரே! நான் எல்லாவிதத்திலும் உங்களைச் சரணடைகின்றேன். நான் உங்களுடையவன், பிரபுவே! என்னை ஏற்றுக் கொள்ளுங்கள்.</p>
<p class="Text">நீங்கள் கருணையே உருவானவர். நான் வறியவன். நீங்கள் அனைத்தும் தருபவர். நான் பிச்சைக்காரன். நான் மோசமான செயல் புரிந்தவன். நீங்கள் பாவக்குவியலை அழிப்பவர். கதியற்றவர்களுக்கு நீங்களே நாதன். என்னைப் போன்று கதியற்றவன் (அநாதை) வேறு யார்? எனக்கு இணையாகத் துன்பப்படுபவன் யார்? உம்மைப் போல் துன்பம் துடைப்பவர் யார்? நீங்கள் பிரம்மம், நான் ஜீவன்; நீங்கள் தலைவன், நான் சீடன்; தந்தை, தாய், குரு, நண்பன் — என்று எனக்கு எல்லாம் நீங்களே. எதை பாவித்தாலும், துளஸிதாஸ் எப்போதும் தயாளுவாகிய உங்கள் சரணங்களைப் புகல் அடைந்து தூய்மை பெறுகிறான்.</p>
<p class="Text">கீழ்நிலையில் உள்ளவரைக் காப்பாற்றுபவரே! (பதிதபாவனர்) துன்பப்படுபவரைக் காக்கும் இயல்பு கொண்டவரே! கருணைக் கடலே! நான் தீங்கு நிறைந்தவனாயினும் உங்களுடையவன். இப்போதுதான் உங்கள் திருவடிகளில் வந்துள்ளேன். வறியவர்களின் செல்வமே! மோசமானவனுக்குப் புகலிடமே! பிச்சையெடுப்போரின் வள்ளலே! எனக்கு வேறு எதுவும் வேண்டாம். ஞானம்—யோகம், தவம்—ஜபம், செல்வம்—மதிப்பு, கல்வி—புத்தி, குழந்தைகள்—குடும்பம், சுவர்க்கம்—பாதாளம் என்று எந்தப் பொருளுக்கோ, பதவிக்கோ எனக்கு இச்சை கிடையாது. உங்களுடைய வைகுந்தம், உங்களுடைய மேலான இருப்பிடம், மேலும் உங்களுடைய முக்திநிலை — இவை எதுவும் வேண்டாம். ஒன்றே ஒன்றுதான் எனக்கு விருப்பமானது. தாங்கள் என்னை உங்களுடைய அடிமைகளில் ஒருவனாக ஏற்றுக் கொள்ளுங்கள். ஒரே ஒரு முறை ‘நீ என்னுடையவன்’ என்று கூறிவிடுங்கள். பிரபுவே! துளஸிதாஸ் கோஸ்வாமியின் மொழிகளின்படி நானும் இத்தகைய அபிமானம் என்ற பிச்சையை வேண்டுகின்றேன்.</p>
<p class="Text">எனக்கு இந்த ஓர் அபிமானம் வேண்டும். ரகுபதியின் சேவகன் என்ற நிலை வேண்டும்.</p>
<p class="Text">அவ்வளவே! இந்த அபிமானத்தில் திளைத்து, எந்தவித அச்சமும் இன்றி, உலகில் விசாரம் செய்வேன். எங்கே சென்றாலும், அங்கே பகவானின் மிருதுவான கரங்கள் என் சென்னி (தலை) மீது இருப்பதை எப்போதும் காண்பேன்.</p>
<p class="Text">சுவாமி! வேறு எதையும் சார்ந்து இல்லாதவரே! என்னுடைய வாழ்வின் ஆதாரமே! உன்னுடைய எல்லையற்ற, எதையும் எதிர்பாராத கருணையின் மீது நம்பிக்கை கொண்டு, உனது வாயிற்புறத்தில் நின்றுள்ளேன். உன்னைத் தவிர வேறு எதுவும் புகல் இல்லாத நிலையில் நான் உலகில் வேறு எங்கு செல்வேன்? எல்லோர் பின்னும் பதைபதைத்து ஓடினேன், எதுவும் கிடைக்கவில்லை. எவரும் என்மீது அவர்தம் பார்வையைச் செலுத்தவில்லை. என்ன சொல்வது? உண்மை நிலையை உணர்ந்தேன். மித்யை (கபடம்) ஆகக் காணப்பட்டதை உடைத்தேன். உலக போகங்களில் வைத்த நம்பிக்கை ஒழிந்தது. எதிர்பார்ப்பின்றி அவற்றைப் புறக்கணித்தேன். கவர்ச்சிகரமாகக் காணப்படும் அனைத்து விஷய சுகம் எனும் பிணிகளில் காணப்படும் வேற்றுமை எனக்கு புலப்பட்டது. தற்போது உங்களைத் தவிர வேறு எந்தத் துணையும் எனக்குத் தென்படவில்லை. கடலில் செல்லும் கப்பலில் உள்ள காக்கைக்கு வேறு எந்தப் புகலிடமும் தென்படுவதில்லை. கருணை வடிவானவரே! உடனே, எனக்குக் கருணையைக் காட்டுங்கள். உமது ஆலயத்தின் கதவுகளைத் திறந்து விடுங்கள். ஆதரவு அற்றவர்களுக்கு நாதனே! சிறிதேனும் உமது இனிமையான சொற்களைக் கேட்கச் செய்வீர். மதுரமயமான, உமது திவ்ய குரலைக் கேட்டு, எனக்கு மேனி சிலிர்க்கிறது. எனது இதய நரம்புகளும், அதன் இனிமைக்கு ஏற்ப மீட்டப்படுகின்றன. அதனுடன் தமது இன்னிசையைச் சேர்க்கின்றன. தூய மனம் என்னும் தாமரையின் இதழ்கள் மலரட்டும். மிருதுவான உமது தாமரைத் திருவடிகளில் வண்டுகள் ரீங்காரமிட்டு இருக்கட்டும். நான் பித்துப் பிடித்தவன் ஆவேன். உடல், மனம் அனைத்தையும் மறந்து உன்மத்தன் ஆவேன். அப்போதுதான், ஒவ்வொரு துகளிலும் உமது அன்பு மிகுந்து இருப்பதைக் காண்பேன். சுவாமி! நான் உங்களுடைய சேவகனாக ஆகி, அதனால் பலவான் ஆகவேண்டும். பாவமும் தாபமும் ஒழியட்டும். பயத்தை அழிப்பவனே! உங்களுடைய உயிராக நான் ஆக வேண்டும்.</p>
<p class="Text">மேற்கண்ட இத்தகைய பாவனையுடன் தினமும் பிரார்த்தனை செய்தால், மேலான வலிமை கிடைக்கிறது. ‘நான் பகவானின் அடிமை. அவர் எனது ஆண்டான்’ என்ற உறுதி, சாதகனின் மனத்தில் ஏற்பட்டவுடன், அவன் அச்சமற்றுப் போகிறான். பிறகு மாயை என்ற மோகமோ, பாவத்தின் தாபமோ எதுவும் அவன்முன் நிற்கும் வலிமை பெற்றிருப்பதில்லை. காவல்துறையில் பணிபுரியும் ஒரு சாதாரண போலீஸ்காரனும் தான் அரசு ஊழியன் என்ற அரசின் பலத்தால் பயமற்று அலைகிறான். எவ்வளவு பெரிய மனிதன் ஆனாலும் மிரட்டுகிறான். அப்படியெனில், அகில அண்டங்களுக்கும் அதிபதியாகிய — <span class="char-style-override-5">‘கர்தும் அகர்தும் அந்யதா</span><span class="char-style-override-32">2</span><span class="char-style-override-5">கர்தும் ஸமர்த</span><span class="char-style-override-32">2</span><span class="char-style-override-5">:’</span> (செய்வதற்கும். செய்யாமல் இருப்பதற்கும் வேறுவிதமாகச் செய்வதற்கும் திறமை உள்ளவன்) — பகவானைத் தலைவனாக ஏற்றுக் கொண்டவனது பலத்திற்கு எல்லை ஏது? இத்தகைய பக்தன் முற்றிலும் அச்சமற்றவன் ஆகிறான். உலகில் அஞ்சி நடுங்குபவர்களையும் பயமற்றவர்களாகச் செய்கிறான்.</p>


<p class="Page-Break"> </p>
<p class="Heading" id="toc_marker-10">7. இறைவனிடம் தன்னைச் சமர்ப்பித்தல்</p>
<p class="Text"> சாதனைகளனைத்திலும் உயர்ந்ததும், வெகு இயல்பாகப் பலனைத் தரக்கூடியதுமான சாதனை இறைவனிடம் தன்னை முழுமையாக அர்ப்பணிப்பது ஆகும். பகவானின் திருவடிகளில் தன்னையே ஒப்படைப்பதுதான் எல்லா சாஸ்திரங்களின் உள்ளார்ந்த தத்துவம் ஆகும். எல்லா சாதனங்களிலும் கடைசியான சாதனம் இதுவே. பலவிதமாக ஞானம்—விஞ்ஞானம், பக்தி—கர்மம் ஆகியவற்றைப் பற்றி உபதேசம் செய்த பின்னர், கடைசியில் பகவான் மேலான இந்த ரகசியத்தைத் தனது நண்பனும் பக்தனுமான அர்ஜுனனுக்குக் கூறினார். இந்த மேலான சாதனை மூலம் மனிதன் தனது வாழ்வை மிகவும் உயர்ந்த நிலைக்கு எடுத்துச் செல்ல முடியும்.</p>
<p class="Text">‘ஆத்ம சமர்ப்பணம்’ என்றால் வாழ்வுக்குரிய கர்மங்களைத் துறந்து, கையையும் காலையும் கட்டிக் கொண்டு வீணே உட்கார்ந்திருப்பது கிடையாது. ஒரு சிலர், ‘செய்பவர்—செய்விப்பவர் அனைத்துமே பகவான்தாம். அவருடைய சக்திதான் எல்லோருடைய உள்ளத்திலும் புகுந்து வேலை செய்கிறது. நாம் செய்ய வேண்டியது ஒன்றுதான், எதுவுமே செய்யாது சும்மா இருக்க வேண்டும். அவ்வளவுதான்’ என்று தவறாக எண்ணுகின்றனர். ஆனால், இப்படிக் கருதுவது மிகவும் தவறு. இதனால் ஆத்ம சமர்ப்பணம் நிறைவு பெறாது. ஆத்ம சமர்ப்பணம் என்பது எல்லாவற்றிற்கும் முதலில் தன்னைச் சமர்ப்பணம் செய்வது ஆகும். ஆத்மாவுடன் அஹங்காரம், மனம், புத்தி மற்றும் சரீரம் ஆகிய அனைத்தையும் இறைவனுக்கு அர்ப்பணம் ஆக்க வேண்டும். அவ்வாறு செய்யப்பட்டால் சாதகனுக்கு வெகு எளிதாக இந்தப் பலன் கிடைக்கும். அதாவது, ‘இந்த சரீரம், மனம், சொல் — இவற்றால் எது நடந்தாலும் அதை உண்மையில் பகவானே செய்கின்றார்’ என்ற உணர்வு ஏற்படும். இதற்கு முன்பு அவன், ‘நான் செய்கின்றேன்’ என்று எண்ணினான். இப்போதோ ‘பகவான் செய்கின்றார்’ என்று உணர்கிறான். ‘தான் கர்த்தா’ என்ற தனது அகங்காரம் முழுவதையும் பகவானது அகங்காரத்துடன் சேர்த்துவிடுகிறான். ஏனெனில், மனம், புத்தி ஆகியவை அவருக்கே அர்ப்பணம் செய்யப்பட்டவை ஆகிவிட்டன. மனம், புத்தி ஆகியவற்றின் முழு சுதந்திரமும் இங்கு மறைந்து விடுகின்றன.</p>
<p class="Text">இனி, பகவானின் சங்கல்பம், அவனது சங்கல்பமாகிறது. பகவானின் எண்ணமே அவனது எண்ணம். அவருடைய செயலே அவனது செயல். பகவான் சங்கல்பம், விசாரம், செயல் இன்றி இருந்தால், அவனும் அவ்வாறே இருப்பான். ஏனெனில், சங்கல்பம், விசாரம், செயல் ஆகியவை செயல்பட அந்தக்கரணம் அவசியமாகிறது. அந்த மனம்—புத்தி—ரூபமாகிய அந்தக்கரணம் பகவானுடையதாக ஆகிவிட்டது. அவற்றின்மீது அவனுக்கு எந்தவித அதிகாரமும் தற்போது கிடையாது. ஆகவே, இத்தகைய சாதகனின் முழுப் பொறுப்பையும் பகவான் எடுத்துக் கொள்கின்றார். அவர் கூறுகின்றார்—— <span class="char-style-override-5">‘மய்யர்பிதமநோபு</span><span class="char-style-override-32">3</span><span class="char-style-override-5">த்</span><span class="char-style-override-32">3</span><span class="char-style-override-5">தி</span><span class="char-style-override-32">4</span><span class="char-style-override-5">ர்— மாமேவைஷ்யஸ்யஸம்ஶயம் ॥’ (கீதை 8/7)</span> — ‘எவன் தனது மனம், புத்தியை என்னிடம் அர்ப்பணம் செய்கின்றானோ, அவன் எத்தகைய சந்தேகமுமின்றி, என்னை வந்தடைகிறான்.’ ஆனால், இதற்காகக் காரியம் அனைத்தையும் துறந்துவிட்டு செயலற்று இருக்க வேண்டும் என்று உபதேசம் செய்யப்படவில்லை. இந்த மந்திரத்தில் பகவான் கூறுகின்றார்—— <span class="char-style-override-5">‘ஸர்வேஷு காலேஷு மாமநுஸ்மர யுத்</span><span class="char-style-override-32">4</span><span class="char-style-override-5">ய ச’ (கீதை 8/7)</span> — ‘என்னை இடைவிடாமல் சிந்தித்துக் கொண்டு, யுத்தம் செய்.’ அதாவது, இவை அனைத்தும் பகவானின் லீலையே. அனைத்தையும் அவரே செய்கின்றார். நானோ அவர் கையில் இருக்கும் பொம்மை போன்றவன். அவர் யந்திரத்தை இயக்குபவர், நான் யந்திரம். அவர் என்னை எங்கு சுற்றி அலைக்கின்றாரோ, அங்கே மனமகிழ்ச்சியுடன் அலைந்து திரிகின்றேன். எப்போதும் சிறிதளவுகூட கவனம் செலுத்தாது இருப்பதில்லை. இதன் மூலம் அர்ஜுனன், தர்மம்—அதர்மம் ஆகியவற்றின் விசாரத்தை முழுமையாகத் தியாகம் செய்துவிட்டு, தெளிவான சொற்களில் கூறினார்—— <span class="char-style-override-5">‘க</span><span class="char-style-override-32">3</span><span class="char-style-override-5">தஸந்தே</span><span class="char-style-override-32">3</span><span class="char-style-override-5">ஹ: கரிஷ்யே வசநம் தவ’ (கீதை 18/7</span><span class="char-style-override-5">3)</span> — ‘என்னுடைய ஐயங்கள் அகன்றன. நீங்கள் என்ன கூறுகின்றீர்களோ, அதையே இனி நான் செய்வேன்.’</p>
<p class="Text">இத்தகைய சாதகன் கர்ம தியாகம் அல்லது சம்சார தியாகத்தின் மீது விருப்போ அல்லது விருப்பமின்மையோ கொள்வதில்லை. பகவானின் திருவிளையாடலுக்கு ஏற்ற ஒரு பொம்மையாக இருப்பதே தனது பாக்கியம் என்று கருதுகிறான். ஏனெனில், இப்போது அவன் கண்ணோட்டத்தில் சம்சாரம் முன்பு உள்ளது போன்று ஜட வடிவாக இருப்பது கிடையாது. அவன் எங்கும் எப்போதும் சைதன்யத்தையும், அதனுடைய விசித்திர லீலையையுமே காண்கிறான். அவன் உலகம் முழுவதையும் ஹரியின் வடிவாக, அவரது திருவிளையாடலாகக் காண்கிறான். இதனால் அவன் இந்த விளையாட்டில் முழுமையாக ஈடுபட்டு, ஹரியின் வடிவாகிய உலகிற்குச் சேவை செய்கிறான். ஆனால், அவனிடம் எப்போதும் ‘நான் உலகிற்குச் சேவை புரிகின்றேன்’ என்ற பாவனை இருக்காது. ஏனெனில், தற்போது அவனுக்கு எந்தவிதக் கடமையும் கிடையாது. பொம்மையிடம் ‘கடமை’ என்ற அறிவு இருப்பதில்லை. பொம்மையோ அதனை இயக்குபவனின் விருப்பத்திற்கு ஏற்ப நடனமாடுகிறது. அவனிடம் கடமை என்ற உணர்வு இருப்பதுகூட அவசியம் இல்லை. ஏனெனில், அவனுடைய கடிவாளம் வேறு ஒரு புத்திசாலியின் கையில் உள்ளது. இத்தகைய நிலையில் உலக இன்பங்களைப் பற்றிய பேச்சே எழ வேண்டியது இல்லை. அவை மிகவும் துச்சமானவை, பொருட்படுத்தத்தகாதவை. அவற்றின் பக்கம் செல்வது என்பதுகூட அந்த சாதகனால் இயலாதது. ஏனெனில், அவனது கண்ணோட்டத்தில், பகவானின் லீலையைத் தவிர, வேறு எந்த உயர்ந்த பொருளும் இருப்பது இல்லை. மிகவும் பெரிய மனிதர்களும் அவரது லீலைக்கு இலக்கானவரே. சாதகனது மனம் இத்தகையவர்கள் பின்பும் செல்லாது. அவன் எப்போதும் பிரபுவின் லீலைக்குரிய பொம்மை என்றே தன்னைக் கருதுகிறான். எங்கும் தடையற்ற மனோகர நித்ய லீலையில் பகவான் அவனைத் தமது கரங்களில் எடுத்து எங்கேயாவது வைக்கட்டுமே. அந்த விளையாட்டு வீரனின் கரங்களில் இருந்தும், அவனுடைய கனிவான பார்வையில் இருந்தும் சற்று விலகி இருக்கக்கூட அவன் விரும்புவதில்லை. எனில், விளையாட்டு மைதானமாகிய உலகின் ஓர் இடத்தில் இருந்து பிறிதோரிடம் செல்லும் விருப்போ, விருப்பமின்மையோ அவன் ஏன் கொள்ள வேண்டும்? ஆம்! ஒரு வேளை பகவானே அவனை விளையாட்டிலிருந்து விலகிச் செல்லவோ அல்லது தனது பார்வையில் இருந்து மறைக்கவோ விரும்பினால், அவன் அவரது கருத்தை ஏற்பது கிடையாது. எனவேதான் பாகவதத்தில் பகவான் கூறுகின்றார்—— <span class="char-style-override-5">‘தீ</span><span class="char-style-override-32">3</span><span class="char-style-override-5">யமாநம் ந க்</span><span class="char-style-override-32">3</span><span class="char-style-override-5">ரு॒ஹ்ணந்தி விநாமத்ஸேவநம் ஜநா: ।’ (3/29/13)</span> — ‘என்னுடைய பக்தன் எனக்குச் செய்யக்கூடிய பணிவிடையைத் துறந்துவிட்டு, முக்தியைக்கூட ஏற்க மாட்டான்.’</p>
<p class="Text">இத்தகைய பக்தன் உலகிற்கு எல்லாப் பணிவிடைகளையும் செய்தபோதும், எதுவும் செய்வதில்லை. அவனுடைய பணிகள் வியாபாரத் தொழிலில் ஈடுபாடு, போர்க்களத்தில் அவனது வீரம், பிறருக்கு ஞானத்தைப் போதிப்பது என்று அனைத்தும் பரமாத்மாவின் திருவிளையாடலின் அம்சம் ஆகின்றன. அவன் இத்தகைய திருவிளையாடல் நடிப்பில், கட்டளையிடும் புத்திசாலியான வேடம் ஏற்கிறான். அவனுடைய செயல்களும் கர்மவாசனையும் அகங்காரத்தால் தூண்டப்படுபவை அல்ல. மாறாக, இறைவனால் தூண்டப்பட்டவையாக ஆகின்றன. இத்தகைய தெய்விக திருவிளையாடலாகிய கர்மத்தைச் செய்யும் பக்தன், சுபம்—அசுபம் என்ற விளைவுகள் வடிவாகிய கர்மத்தளையில் இருந்து முற்றிலும் முக்தி பெற்றவனாக இருக்கிறான். பகவானை அடைவது என்பதோ அவனுக்கு என்றும் உள்ளது. ஏனெனில், அவனுடைய வாழ்வு எனும் கயிறு பகவானின் கரகமலங்களில் உள்ளது. முக்தி, அடியார்களை நிச்சயம் பகவானுடைய சரணங்களை நோக்கிப் பார்வையை நிலைநிறுத்துகிறது. சிலசமயம் பலவந்தமாகச் சரணங்களில் பிடித்து வைக்கிறது. உணர்ச்சி நிறைந்த ஒரு கவிஞர் வெகு அழகாகக் கூறுகின்றார்——</p>
<p class="Shlok">க<span class="char-style-override-14">4</span>ந: காமோ<span class="char-style-override-28">ऽ</span>ஸ்மாகம் தவ</p>
<p class="Shlok">து ப<span class="char-style-override-14">4</span>ஜநே<span class="char-style-override-28">ऽ</span>ந்யத்ர ந ருசி:</p>
<p class="Shlok">தவைவாங்க்<span class="char-style-override-14">4</span>ரித்<span class="char-style-override-14">3</span>வந்த்<span class="char-style-override-14">3</span>வே</p>
<p class="Shlok">நதிஷு ரதிரஸ்மாகமதுலா ।</p>
<p class="Shlok">ஸகாமே நிஷ்காமா ஸபதி<span class="char-style-override-14">3</span></p>
<p class="Shlok">து ஸகாமா பத<span class="char-style-override-14">3</span>க<span class="char-style-override-14">3</span>தா</p>
<p class="Shlok">ஸகாமாஸ்மாந்முக்திர்ப<span class="char-style-override-14">4</span>ஜதி</p>
<p class="Shlok para-style-override-13">மஹிமாயம் தவ ஹரே ॥</p>
<p class="Text">‘ஹரி! எங்களுக்கோ உன்னுடைய பஜனையில் ஆழ்ந்த விருப்பம் உள்ளது. வேறு எந்தப் பொருளிலும் இல்லை. உங்களுடைய திருவடிகளில் வீழ்ந்து கிடப்பதிலேயே நிகரற்ற இன்பம் காண்கிறோம். பகவானே! உன்னுடைய பெருமை எவ்வளவு உயர்ந்தது? பாவம் முக்தியோ, புலனுக்குரிய பொருள்களின் மீது விருப்பும் ஆசையும் உள்ள மக்களை வெறுப்பில் ஆழ்த்திவிடுகிறது. அப்போது, அதே கணம் தனக்கு எத்தகைய புகலிடமும் கிடையாது என்பதை உணர்ந்து, மிகவும் உற்சாகத்துடன் பக்தர்களாகிய எங்களுடைய சரணங்களில் அடிபணிந்து, சரணங்களின் சேவை புரியத் தொடங்குகிறது.’</p>
<p class="Text">முக்தி தம்முடைய சரணங்களுக்குச் சேவை புரிவதாக ஆனபோதிலும், இத்தகைய பக்தர்கள் முக்தி என்ற வலையில் கட்டுப்பட விரும்புவதில்லை. இத்தகைய மேலான சாதகனின் முழுப் பொறுப்பும் இயல்பாகவே பகவானிடமே உள்ளது. பகவான், அர்ஜுனன் முன்பு பிரதிக்ஞை செய்து கூறியுள்ளார்—— <span class="char-style-override-5">‘அஹம் த்வா மோக்ஷயிஷ்யாமி மா ஶுச: ।’</span> — ‘நான், உன்னை முக்தி அடையச் செய்கின்றேன். உனக்கு எந்தவிதக் கவலையும் வேண்டாம்.’</p>
<p class="Text">நாம் மிகவும் மந்தபுத்தி உடையவர்கள், நம்பிக்கை அற்றவர்கள், சிரத்தை இல்லாதவர்கள். பலவிதமான சிந்தனை வலைகளில் வீழ்ந்து, வீணான கற்பனைகளில் ஆழ்ந்து, நமது மனம் சந்தேகங்களால் நிரம்பி உள்ளது. உலகமயமான போக சுகங்கள் என்ற துச்சமான நாட்டமும், சாஸ்திர கர்மங்கள் என்ற சாதனங்கள் மூலம் அத்தகைய இன்பத்தைப் பெறக்கூடிய நெறிகளைக் கூறுகின்றவர்களின் இனிமையான சொற்கள், நம்மை மோகம் அடையச் செய்கின்றன. இதனால் பகவானின் மேற்கண்ட அன்புமயமான மேலான உறுதிமொழியில் ஆழ்ந்த நம்பிக்கை கொண்டு, வேறு எதையும் நாடாது, பகவானிடம் சரணம் அடைவது இல்லை. இதனால் தொடர்ந்து கஷ்டத்தில் அகப்பட்டுக் கொண்டு, சங்கடங்கள் நிறைந்த, சாந்தியற்ற வாழ்க்கையை நடத்தி வருகின்றோம். தான் செல்ல வேண்டிய வழியை மறந்த வழிப்போக்கன் போல், களைத்து, வாடி செய்வது அறியாது திகைத்து நிற்கின்றோம். உண்மையில் இது நமது பரிதாபகரமான, வருந்தத்தக்க நிலை. இந்த நிலையில் இருந்து விடுதலை அடைய நாம் உறுதியான தீர்மானம் செய்து, பகவானிடம் நம்மை அர்ப்பணித்துக் கொள்ளும் பயிற்சியை மேற்கொள்ள வேண்டும். நமது செயல் ஒவ்வொன்றின் அடித்தளத்திலும் பகவான் நம்மைத் தூண்டுகிறார் என்று அறிய வேண்டும். ஒவ்வொரு சுகமும் துக்கமும் பகவானுடைய கருணையின் நியதி என அறிந்து, அதில் மனநிறைவு எய்தி, இடைவிடாது பகவானையே நினைத்துக் கொண்டு, ஈடுபட்டுள்ள கர்மத்தைத் தவிர, வேறு எந்த விருப்பமும் நாட்டமும் அற்று, அதனை இயந்திரம் போல் செய்து கொண்டு இருப்பதற்கான பயிற்சியை மேற்கொள்ள வேண்டும்.</p>
<p class="Text">ஆனால், உதட்டளவில் ‘நான் உங்களிடம் சரண் அடைந்துள்ளேன்’, ‘நான் உங்களிடம் ஆத்ம சமர்ப்பணம் செய்துவிட்டேன்’ என்று குரல் எழுப்பினால் எதுவும் நடக்காது. தனது என்று கருதிய அனைத்தையும் பகவானிடம் அர்ப்பணம் செய்ய வேண்டும். அகங்காரம், மனம், புத்தி, சரீரம் — இவற்றின் ஒவ்வொரு சங்கல்பம், சிந்தனை, விசாரம், ஆசை, செயல் ஆகிய அனைத்தையும் சமர்ப்பணம் செய்யவேண்டும். போகத்தின் பின்னே ஓடும் மனம், இந்திரியங்களைத் திசை திருப்பி, அவற்றின் போக்கு எப்போதும் பகவானின் திருவடிகளை நாடுமாறு செய்வதால், மனிதன் எல்லாவித அச்சத்தில் இருந்தும் விடுபடுகிறான் என்பதில் எந்தவிதச் சந்தேகமும் கிடையாது. ஆதிகவியாகிய வால்மீகியின் கவிதையில் காணப்படும் பகவான் ஸ்ரீராமனின், “யாராகிலும் ஒரு முறையாவது என்னிடம் சரணடைந்து, ‘நான் உன்னுடையவன்’ என்று கூறிவிட்டால், நான் அவனது பயத்தை நீக்குகின்றேன். இது நான் மேற்கொள்ளும் விரதம்” என்ற சொற்கள் என்றைக்கும் சத்தியமானவை.</p>
<p class="Shlok">ஸக்ரு॒தே<span class="char-style-override-14">3</span>வ ப்ரபந்நாய</p>
<p class="Shlok">தவாஸ்மீதி ச யாசதே ।</p>
<p class="Shlok">அப<span class="char-style-override-14">4</span>யம் ஸர்வபூ<span class="char-style-override-14">4</span>தேப்<span class="char-style-override-14">4</span>யோ</p>
<p class="Shlok">த<span class="char-style-override-14">3</span>தா<span class="char-style-override-14">3</span>ம்யேதத்<span class="char-style-override-14">3</span>வ்ரதம் மம ॥</p>
<p class="Shlok para-style-override-12">— ஸ்ரீமத் வால்மீகி ராமாயணம் 6/18/32</p>
<p class="Text">பகவானின் இந்த விரதத்தில் எத்தகைய ஐயமும் கிடையாது. ஒரு முறை பகவானிடம் ஆத்ம சமர்ப்பணம் செய்தபிறகு, ஜீவன் எல்லா சமயங்களிலும் அச்சமின்றி இருக்கிறான். உண்மையில் ஆத்ம சமர்ப்பணம் ஏற்படுவது ஒரே ஒரு முறைதான். சமர்ப்பணம் என்பதன் பொருள், தானம் தருவது. தானமும் பெறுவதும் ஒரே காலத்தில், ஒரே ஒரு முறைதான் ஏற்படும். எங்கு ஒரு முறை நடந்ததோ, அங்கு எல்லா காலத்திற்கும் நடந்தது ஆகிவிட்டது. ஆயினும் நாம் அவரிடம் ஒரு முறை ஆத்ம சமர்ப்பணம் செய்துள்ளோமா? ஆத்ம சமர்ப்பணம் அல்லது சரணாகதி என்ற பெயரை அறிகின்றோம், பொருளை அறிய மாட்டோம். நம்முடைய ஞானம், தியானம், பஜனை ஆகியவை ஒன்று உலகிற்குப் பகட்டாகக் காட்டுவதற்கு அல்லது போகத்தை அனுபவிப்பதற்கு என்று மட்டுமே உள்ளது. நமது மனத்தில் தோன்றும் எல்லா விருத்திகளும், நதிகள் கடலில் சேர்வது போன்று எப்போதும் சம்சார சாகரத்தில் சென்று அடைகின்றன. இத்தகைய நிலையில் நாம் அச்சமின்றி இருப்பது எப்படி? அந்தர்யாமியாகிய பகவான் வெறும் செயற்கையான சொற்களால் வசப்படுவாரா? உண்மையில் கூறப்போனால், பலவிதமான பயங்களில் மாட்டிக் கொண்டு உள்ளோம். குழந்தை இறந்துவிடுமோ என்ற பயம்; செல்வம் சென்று விடுமோ என்ற பயம்; புகழ் அகன்றுவிடுமோ என்ற பயம்; பொய்யான மரியாதையைப் பற்றிய பயம்; சரீரம் அழிந்துவிடுமோ என்ற பயம்; வீட்டில் இருப்போர், சமுதாயத்தினர் ஆகியோரின் கோபத்திற்கு ஆளாகிவிடுவோமோ என்ற பயம் ஆகியவை உள்ளன. ஒரே ஒருவித பயம் என்றால் சொல்லலாம். நாமோ நம்மைச் சுற்றி நாற்புறங்களிலும் பயம் என்ற குவியலைச் சேர்த்து வைத்து இருக்கின்றோம்! இதனால் நாம் புகையிலை போன்ற அற்பமான பொருளைத் துறப்பதிலும் உடல்நிலை கெட்டுப் போய்விடுமோ? என்று பயம் கொள்கின்றோம். முழுவதும் நாசம் அளிக்கக்கூடிய அடிப்படையான விஷயங்களை உடைத்து எறிவதிலும்கூட, உலகத்தினரின் கௌரவத்திற்கும் மற்றும் சமுதாயத்திற்கும் பயப்படுகிறோம். உண்மையைக் கூறவேண்டும் என்பதில் கூட அரசிற்காக அச்சப்பட வேண்டி உள்ளது. இத்தகைய பயங்களுக்குக் காரணம், நாம் பலவிதமான பாவங்களில் மகிழ்ச்சியுடன் திளைத்து இருப்பதே. இதுதான் அசுர இயல்பு. இத்தகைய அசுர இயல்பில் சிக்குண்டு நாம் பாவங்களைக் குவித்துக் கொண்டே இருக்கும் வரையில் பகவானிடம் சரணடைவது எங்ஙனம்? பகவானே கூறியுள்ளார்——</p>
<p class="Shlok">ந மாம் து<span class="char-style-override-14">3</span>ஷ்க்ரு॒திநோ மூடா<span class="char-style-override-14">4</span>:</p>
<p class="Shlok">ப்ரபத்<span class="char-style-override-14">3</span>யந்தே நராத<span class="char-style-override-14">4</span>மா: ।</p>
<p class="Shlok">மாயயாபஹ்ரு॒தஜ்ஞாநா</p>
<p class="Shlok">ஆஸுரம் பா<span class="char-style-override-14">4</span>வமாஶ்ரிதா: ॥</p>
<p class="Shlok para-style-override-12">— ஸ்ரீமத் பகவத்கீதை 7/15</p>
<p class="Text">‘எவருடைய அறிவை மாயை அபகரித்து உள்ளதோ, அத்தகைய பாவியான அசுர இயல்பு கொண்ட மனிதர்களில் கீழானவன், பகவானாகிய என்னிடம் சரணடையும் தகுதி பெறுவதில்லை.’</p>
<p class="Text">இத்தகைய பயங்களின் கூட்டத்தை அழித்து, கால்களால் மிதித்து, திடமான, தளர்வற்ற தொடர்ந்த நடையுடன் முன்னேறிச் செல்ல வேண்டும். அப்போதுதான் நாம் பயம் ஏதுமின்றி, பிரபுவின் திருவடிகளைச் சரணமடையும் தகுதி பெற்றவர் ஆவோம்.</p>
<p class="Text"><span class="char-style-override-5">ஓர் எடுத்துக்காட்டு:—</span> வெளி ஊரில் வசித்து துக்கம் அடைந்த சிலர், தமது ஊர் திரும்ப விழைகின்றனர். அவர்களுடைய வீடுகள் இமயமலைப் பள்ளத்தாக்கில் வடக்குத்திக்கில் இருந்தன. ஆயினும், அவர்கள் இந்த உண்மையை மறந்துவிட்டு, தெற்கு நோக்கி நடக்கத் துவங்கினர். வீட்டிற்குச் செல்ல வேண்டும் என்ற ஆர்வம் மேலிட்டிருந்ததால், அவர்கள் எதிர்த்திசையில் வேகமாக ஓடினர். அவர்களுடைய வேறு சில நண்பர்களுக்குச் சரியான பாதையைப் பற்றிய அறிவு இருந்தது. அவர்கள் வடக்கு நோக்கிச் சென்று கொண்டிருந்தனர். வழியில் இந்த இரண்டு குழுவினரும் ஒருவரையொருவர் சந்திக்க நேர்ந்தது. சரியான வழியில் வீடு நோக்கிச் சென்று கொண்டிருந்தோர், எதிர்ப்பக்கம் செல்பவர்களைப் பார்த்து, ‘நீங்கள் அனைவரும் எங்கே செல்கின்றீர்கள்?’ என்று கேட்டனர். அவர்களில் ஒருவன் கூறினான்—— ‘நாங்கள் வீட்டிற்குச் செல்கின்றோம்.’ அவர்கள் அதே பகுதியின் ஒரே கிராமத்தைச் சேர்ந்தவர்கள். முதல் குழுவில் இருந்து ஒருவர் கூறினார்—— ‘தம்பி! நாங்களும் வீட்டிற்குச் செல்லும் பாதையில்தான் போகின்றோம். நீங்கள் அனைவரும் எதிர்த்திசையில் வேகமாக ஓடிக் கொண்டு, வீட்டிலிருந்து வெகுதூரம் விலகிப் போகின்றீர்கள். வெகு தொலைவு சென்றுவிட்டால், பின்பு திரும்புவதும் மிகக் கடினம். இந்த வழியில் உங்களுக்கு எங்கும் இளைப்பாறக் கூட இடம் கிடைக்காது. நிழல் தரும் மரங்களோ, குளிர்ந்த நீரோ இந்தப் பகுதியில் கிடையாது. வெப்பமான காற்று வேகமாக வீசுகிறது. உடல் முழுவதும் வற்றிப் போகும். களைத்துப் போய் பிரமித்து இருப்பீர்கள். தாகத்தால் விடாய் ஏற்பட்டு, உயிர்போகுமாறு பதைபதைத்தாலும், எங்கும் சிறு தடாகம் கூடத் தென்படாது. எனவே, துக்கத்தையே தரும் இந்த விபரீதமான வழியை விட்டுவிட்டு, எங்களோடு சேர்ந்து சரியான பாதைக்கு வாருங்கள்.’ தவறான வழியில் செல்லும் பலர் இத்தகைய பேச்சைக் கேட்கவும் விரும்பவில்லை. இத்தகைய பேச்சைக் கேட்டுக் கொண்டிருந்தால், இன்பமயமான வீட்டை அடைவது தாமதம் ஆகும் என்பது அவர்கள் எண்ணமாக இருந்தது.</p>
<p class="Text">ஒரு சிலர் இந்தப் பேச்சைக் கேட்டனர். ஆனால், அதைப் பற்றி விசாரம் செய்து, இந்தப் பேச்சில் சாரம் எதுவும் இல்லை எனக் கருதி, அவர்கள் சென்றுவிட்டனர். ஒரு சிலர் அங்கேயே தங்கி விசாரம் செய்தனர். சரியான பாதையில் சிறிது தூரம் சென்று அலைந்தனர். சிறிது காலம் அங்கேயே நின்றனர். மேலே அவர்களுடன் செல்வதற்கு விருப்பம் மேலிட்டது. தாம் சென்று கொண்டிருந்தது தவறான பாதை என்பதும் தெரிய வந்தது. ஆனால், மோகத்தின் வசப்பட்டு, பழைய நண்பர்களின் சேர்க்கையை விடமுடியாமல், தாங்கள் செல்லும் பாதையில் சந்தேகம் ஏற்பட்டாலும், அவர்கள் அதே தவறான பாதையிலேயே செல்லத் துவங்கினர். இத்தகையவர்களில் ஒரு சிலர், சிறிது தூரம் சென்ற பின் நின்றுவிட்டனர். நன்கு தீவிரமாக ஆராய்ச்சி செய்து திரும்பிவிட்டனர். வேறு சிலர் தங்களுடைய பழைய நண்பர்களின் பேச்சிற்கு வசப்பட்டு பழைய வழியிலேயே செல்லத் தொடங்கினர். மிகவும் குறைந்த எண்ணிக்கையில் ஒரு சிலர் வெளி வந்தனர். முதல் குழுவினரின் பேச்சைக் கேட்டு, அதனால் எச்சரிக்கை அடைந்து, முழுமையாகத் திரும்பி, அவர்கள் சரீரம் முழுவதும் சரியான வழியை நோக்கி இருக்குமாறு மாறினர். உடனே, அவர்கள் அழகிய தூய்மையான ஒளி நிறைந்த பாதையையும், தங்கள் கண்முன்னே தங்கள் வீட்டையும் கண்டு மேலான ஆனந்தம் எய்தினர். அதன் பின்னர், பின்னே திரும்பிப் பார்க்கவும்கூட அவர்களிடம் விருப்பம் தோன்றவில்லை. </p>
<p class="Text">பழைய நண்பர்கள் ‘திரும்பி வா’ என்று கூச்சல் போட்டனர். ஆனால், அவர்கள் பக்கம் முகத்தைக்கூட திருப்பாமல் கூறினர்—— ‘அன்பர்களே! நாங்கள் சுகமயமான பாதையில் இருந்து திரும்பிச் செல்ல மாட்டோம். சரியான பாதையில் வந்தபோதே, எங்களுடைய வீடு கண்முன்னால் தெரிய ஆரம்பித்தது. வீட்டின் மீது உள்ள அன்பு, நாங்கள் வேண்டாம் என்றாலும், எங்களைத் திரும்பச் செல்ல அனுமதிப்பதில்லை.’ அவர்கள் திரும்பவில்லை. கட்டில் இருந்து விடுபட்டு, விரைவில் தங்கள் இல்லம் சேர்ந்து காலம் முழுவதும் இன்பமாக இருந்தனர்.</p>
<p class="Text">இவ்வாறு இந்த உலகில் நான்குவித மனிதர்கள் உள்ளனர். பாமரர்கள், புலனின்பத்தில் ஈடுபடுவோர், முக்தி பெற வேண்டும் என்ற நாட்டம் உடையோர், முக்தி பெற்றவர்கள் — பாமரர், விஷயி, முமுக்ஷு, முக்தர்கள். மேலான என்றும் உள்ள இன்பவடிவான பரமாத்மாவை அனைவருமே தேடுகின்றனர். ஆனால், பெரும்பான்மையினர் நெறிபிறழ்ந்து தவறான பாதையில் செல்கின்றனர். இதனால் அவர்கள் சுகத்திற்குப் பதிலாகத் தொடர்ந்து பலவிதமான துக்கங்களுக்கும் கஷ்டங்களுக்கும் இரையாகின்றனர். எங்கும் அமைதியோ, இன்பமோ தென்படுவதில்லை. இவர்களில், நன்னெறியில் செல்லும் நன்னடத்தை கொண்ட சாது மகாத்மாக்களின் அமுதமொழிகளைக் கேட்பதே வீண் என்று நினைப்பவர்கள் உள்ளனர். 24 மணி நேரமும் ‘ஐயோ பணம், மக்கள், சுகம், போகம், புகழ்’ என்று கூச்சலிட்டுக் கொண்டே படபடத்தவாறு, எங்கே போகின்றோம் என்ற உணர்வுகூட இல்லாது, குருடர்கள் போல தட்டுத்தடுமாறிச் செல்பவர்கள்தாம் ‘பாமரர்கள்’.</p>
<p class="Text">இரண்டாவது தரத்தில் உள்ளோர், புலன்நுகர் பொருட்களில் ஆசை உள்ள விஷயிகள், அவர்கள் எப்போதாவது, சந்தர்ப்ப சூழ்நிலை காரணமாக, கருணை உள்ளம் கொண்ட சாது மகாத்மாக்களின் ஆன்மிக மொழிகளைக் கேட்கின்றனர். ஆனால், அவர்களுக்கு அதில் எத்தகைய சாரமும் தென்படுவதில்லை. எனவே, அதைக் கேட்டாலும், அந்த நெறியின்படிச் செல்ல வேண்டும் என்ற விருப்பம் அவர்களிடம் கிடையாது.</p>
<p class="Text">மூன்றாவது தரத்தினர் முமுக்ஷுக்கள். இவர்களில் இரண்டு நிலையில் உள்ளோர் காணப்படுகின்றனர். மந்தமானவர்கள், தீவிரமானவர்கள் என்று. மந்த நிலையில் சத்சங்கத்தில் பரமார்த்த மொழிகளில் மனத்தை ஈடுபடுத்திக் கேட்கின்றனர். நன்னெறியில் செல்லவேண்டும், பகவானை அடையவேண்டும் என்ற நாட்டமும் கொள்கின்றனர். நன்னெறியின் வழியில் முகத்தைத் திருப்பி, அதாவது சம்சாரத்தின் புற போகங்களில் இருந்து மனத்தைத் திருப்பி, ஒரு சில கணங்கள் ஈசுவரனை நோக்கிச் செல்லவும் முற்படுகின்றனர். ஆனால், விஷயத்தில் ஈடுபடும் நண்பர்களின் தொடர்பு என்னும் மோகத்தில் ஆழ்ந்து, தங்களுடைய பழைய நடவடிக்கையை விடமுடிவதில்லை. மறுபடியும் விஷயங்களின் பின்னே ஓடுகின்றனர்.</p>
<p class="Text">ஆனால், தீவிர முமுக்ஷுக்களோ, மனத்தை ஒருமுறை திருப்பினால், அதை எப்போதும் ஈசுவரனையே நாடி இருக்குமாறு செய்கின்றனர். இவ்வாறு ஒரு முறை திடமான நிச்சயம் முழுமையாக ஏற்பட்ட பிறகு — பகவானை நோக்கி மனம் இருக்குமாறு அமைந்தால், மனிதனுக்கு ஒருவித அசாதாரணமான ஆனந்தம் கிடைக்கிறது. பரமாத்மாவின் பரமானந்தம் எனும் வீடு, அவனுக்கு வெகு அருகில் உள்ளது — அவனுடைய உள்ளும் புறமும் எல்லா இடத்திலும் இதுவே தென்படுகிறது. அதன்பின் அவன் உலகத் தொடர்புள்ள எத்தகைய புற வடிவிலும் மனத்தைச் செலுத்துவதில்லை. இதுதான் ஒருமுறை இறைவனை நோக்கிச் செல்வதாகும்.</p>
<p class="Text">நாம் வெளிப்புற பாவனைகளுக்கு உதட்டளவில் வெறும் சொற்களைக் கூறுவது ஆத்ம சமர்ப்பணம் என்று எண்ணி, சாஸ்திரம் கூறும் மொழிகளில் ஐயம் கொள்கின்றோம். ‘நாம் ஏதோ ஒரு சமயம், ஒருமுறை பகவானிடம் சரணம் அடைந்து விட்டோம். ஆனால், இன்று வரை நமக்கு எந்த முன்னேற்றமும் ஏற்படவில்லை. எனவே, வால்மீகி ராமாயணத்தில் வரும் இந்தச் சுலோகம், ஒன்று இடைச்செருகலாக இருக்கவேண்டும்; அல்லது வெறும் புகழ்ச்சிக்காகக் கூறப்பட்டதாக இருக்க வேண்டும்’ என்று கருதுகின்றோம். ஆனால், நாம் ஒரு விஷயத்தைச் சிந்திப்பதில்லை. ஒருமுறை முழுமையாக ஆத்மசமர்ப்பணம் செய்த பிறகு, எந்தவிதமான பயமோ அல்லது நம்முடைய மேன்மையைப் பற்றிய சிந்தனையோ எவ்வாறு எழ முடியும்? பகவானிடம் ஆத்மசமர்ப்பணம் செய்தவருக்கு எதைக் கண்டு அச்சம்? அவனுக்கு என்ன விதத்தில் முன்னேற்றம்? பயம் அல்லது மேன்மையடைய வேண்டும் என்ற சிந்தை இருந்தால், ஆத்மசமர்ப்பணம் செய்ததாகக் கருதலாமா? நம் முன்னே குறைகள் முழுமையாக நிறைந்துள்ளன. இரவும் பகலும் உலகமயமான சுகபோகங்களையே நாடுகிறோம். மனநிறைவு பெற எண்ணற்ற புறப்பொருட்களைச் சேர்க்கின்றோம்; இன்பத்தைத் தேடி அலைகின்றோம். ஆனால், பகவான் மீதும், பக்த சிரோமணிகளாகிய ரிஷிகளின் அனுபவபூர்வமான வாக்கியங்களிலும் ஐயம் கொள்கின்றோம். ஆராய்ச்சி என்பது எத்தகைய போலித்தனம்!</p>
<p class="Text">ஆத்மசமர்ப்பணம் செய்வதற்கு நம்முடைய குற்றங்கள், பாவங்கள் ஆகியவற்றிலிருந்து நம்மைக் காப்பாற்றிக் கொண்டு, அசுர பாவனையை விட்டுவிட்டு, மாயை நம்மிடம் இருந்து கவர்ந்து கொண்ட ஞானத்தை நல்ல கர்மங்கள், உபாசனையின் மூலம் மறுபடியும் பெற வேண்டும். அவ்வாறு அடைந்த ஞானத்தின் மூலம் பரமாத்மாவின் ஸ்வரூபத்தை அறிந்து கொண்டு, சலனமற்ற, நிச்சயத்தோடு தனது வாழ்க்கையை அவரிடம் அர்ப்பணம் செய்ய வேண்டும். இதுதான் பகவானை நோக்கி ஒரே முறை தன்னை இருத்திக் கொள்வது (தீவிர முமுக்ஷு) ஆகும். பகவானை நோக்கித் தன்னை இருத்திக் கொண்ட உடனே, பாவக்குவியல் அனைத்தும் பொசுங்கிப் போகும். சாதகன் அந்த நிலைத்த சாந்தி வடிவான பரமபதத்தை அடைகிறான். அதன்பின் அவனுக்கு அங்கிருந்து சறுக்குதலே கிடையாது. பாவங்களை விடுவது என்றால், எல்லா பாவங்களின் பலனை அனுபவித்தப் பிறகே பகவானிடம் சரணமடைவார்கள் என்பது பொருளன்று. ஆனால், இதன் கருத்து என்னவென்றால் இந்த கணம் முதல் பாவம் செய்வதை விட்டுவிட்டு, தனக்கு எஞ்சியுள்ள வாழ்வை ஒருவித உறுதியுடன் பகவானுக்கு என அர்ப்பணம் செய்யவேண்டும். அதன்பின் பகவானே பொறுப்பை ஏற்றுக் கொள்கிறார். பகவான் தாமே கூறுகின்றார்——</p>
<p class="Shlok">அபி சேத்ஸுது<span class="char-style-override-14">3</span>ராசாரோ</p>
<p class="Shlok">ப<span class="char-style-override-14">4</span>ஜதே மாமநந்யபா<span class="char-style-override-14">4</span>க் ।</p>
<p class="Shlok">ஸாது<span class="char-style-override-14">4</span>ரேவ ஸ மந்தவ்ய:</p>
<p class="Shlok">ஸம்யக்<span class="char-style-override-14">3</span>வ்யவஸிதோ ஹி ஸ: ॥</p>
<p class="Shlok">க்ஷிப்ரம் ப<span class="char-style-override-14">4</span>வதி த<span class="char-style-override-14">4</span>ர்மாத்மா</p>
<p class="Shlok">ஶஶ்வச்சா<span class="char-style-override-14">2</span>ந்திம் நிக<span class="char-style-override-14">3</span>ச்ச<span class="char-style-override-14">2</span>தி ।</p>
<p class="Shlok">கௌந்தேய ப்ரதி ஜாநீஹி</p>
<p class="Shlok">ந மே ப<span class="char-style-override-14">4</span>க்த: ப்ரணஶ்யதி ॥</p>
<p class="Shlok para-style-override-12">— ஸ்ரீமத் பகவத்கீதை 9/30,31) </p>
<p class="Text">“தீய நடவடிக்கைகளின் உச்சநிலையில் உள்ளவன்கூட, வேறு எதையும் நாடாத பாவனையுடன் என்னை வழிபட்டால், அவனை நல்லவன் என்றே கருத வேண்டும். ஏனெனில், இனிவரும் காலத்தில் அவன் என்னை வழிபட உறுதி எடுத்துள்ளான். அவனை சாது என்று எண்ணினால் மட்டுமே போதாது. அவன் மிகவும் சீக்கிரம் தர்மாத்மா ஆகிவிடுகிறான். மேலும் நிலைத்த மேலான சாந்தியை அவன் அடைகிறான். ‘எனது பக்தன் எப்போதும் நாசம் அடைவதில்லை’ என்பதை உறுதியாக நான் சத்தியம் செய்து கூறுகின்றேன்.”</p>
<p class="Text">பகவானுடைய இந்த மேலான பொறுப்பான வார்த்தைகளில் நம்பிக்கை வைத்து, என்றும் தனக்கு மிகவும் நெருக்கமாக இருக்கும், தன் உள்ளே வசிக்கும் அந்த பரமாத்மாவை ஞானத்தின் மூலம் அறிந்து, அவருடைய திருவடிகளை இறுகப் பற்றிக் கொள்ளவேண்டும். சிரத்தையின்மை, சோம்பல், முயற்சியில் குறைவு, அச்சம், ஐயம், ஜடத்தன்மை, நம்பிக்கையின்மை ஆகிய குறைகளை முற்றிலும் கைகழுவி விட்டு, மிகவும் உற்சாகத்துடன் பகவான் நடத்தும் விச்வ திருவிளையாடலின் ஒரே பொம்மையாக இருக்கும் பாவனையை மேற்கொண்டு, அதில் முன்னணியில் இருக்க வேண்டும்.</p>
<p class="Text">பகவானது திவ்ய ஆலயத்தின் கதவுகள் அனைவருக்காகவும் எப்போதும் திறந்துள்ளன. யார் அவரை விரும்புகின்றாரோ, அவர்கள் பகவானை அடைவர். யார் அவரிடம் அன்பு செலுத்துகின்றாரோ, அவர்களிடம் அவரும் அன்பு செலுத்துவார். ஞானம் இல்லாது முக்குணங்களுக்கு அப்பாற்பட்ட ஸ்வரூபத்தை அறிய முடியாது என்பது உண்மைதான். மேலும், அவருடைய சத்துவ குணத்திற்கு அப்பாற்பட்ட, மிகவும் விலட்சணமான (சிறப்பியல்பான), சொற்களால் விளக்கப்பட இயலாத வடிவத்தை அறியாது, உண்மையான ஆத்ம சமர்ப்பணம் செய்யமுடியாது. ஆனால், வீண் வறட்டு ஞானத்தால் இந்த அளவு முன்னேறி வருவதற்கும் பலவிதத் தடைகள் ஏற்படுகின்றன. ஞானத்துடன் பக்தி—பிரேமை என்னும் அமுதரஸப் பெருக்கையும் கட்டாயம் அதிகரித்து வரவேண்டும். பக்தி இல்லாது, பராபக்தி இல்லாது, பிரம்மமயமாக ஆவதால் மட்டுமே, பகவானின் உண்மையான ஸ்வரூபத்தின் தத்துவத்தின் ஞானம் ஏற்படாது.</p>
<p class="Shlok">ப்<span class="char-style-override-14">3</span>ரஹ்மபூ<span class="char-style-override-14">4</span>த: ப்ரஸந்நாத்மா</p>
<p class="Shlok">ந ஶோசதி ந காங்க்ஷதி ।</p>
<p class="Shlok">ஸம: ஸர்வேஷு பூ<span class="char-style-override-14">4</span>தேஷு</p>
<p class="Shlok">மத்<span class="char-style-override-14">3</span>ப<span class="char-style-override-14">4</span>க்திம் லப<span class="char-style-override-14">4</span>தே பராம் ॥</p>
<p class="Shlok">ப<span class="char-style-override-14">4</span>க்த்யா மாமபி<span class="char-style-override-14">4</span>ஜாநாதி</p>
<p class="Shlok">யாவாந்யஶ்சாஸ்மி தத்த்வத: ।</p>
<p class="Shlok">ததோ மாம் தத்த்வதோ ஜ்ஞாத்வா</p>
<p class="Shlok">விஶதே தத<span class="char-style-override-14">3</span>நந்தரம் ॥</p>
<p class="Shlok para-style-override-12">— ஸ்ரீமத் பகவத்கீதை 18/54,55</p>
<p class="Text">“பிரம்மபூதனாக ஆகிய பின்னர், மனமகிழ்வோடு உள்ளவன், எந்தப் பொருளுக்கும் கவலைப்படுவதில்லை, எதையும் விரும்புவதில்லை. அப்போது எல்லா உயிர்களிடமும் ஒரே மாதிரியான மனோபாவத்தை மேற்கொண்டு இருக்கின்ற அவன், என்னுடைய (பரமாத்மா) பராபக்தியைப் பெறுகிறான். அத்தகைய பராபக்தியின் மூலம் என்னைச் சரியாக அறிந்து கொள்கிறான். ‘நான் யார், எத்தகைய பெருமைகளை உடையவன்’ என்று என்னை பக்தியின் மூலம் தத்துவரீதியாக அறிந்து, அவன் சீக்கிரம் என்னிடமே புகுகிறான்.”</p>
<p class="Text">எனவேதான் பக்தியுடன் பகவானை எண்ணியவாறு அவரிடம் ஆத்ம சமர்ப்பணம் செய்யவேண்டும் என்ற பாவனையைத் தீவிர விருப்பமாகின்ற சக்தியின் மூலம் தினந்தோறும் அதிகரிக்க வேண்டும். ஆத்ம சமர்ப்பணம் செய்யவேண்டும் என்ற நாட்டம், எவ்வளவு வலிவுடையதாக இருக்கின்றதோ, அந்த அளவு பரமாத்மாவின் அரண்மனையின் கதவுகள் தாமே திறந்துவிடுகின்றன. மேலும், கடைசியில் இதயத்தே வீற்றிருக்கும் திருமாலின் திருவடிகளால், சம்சாரக் கடல் என்னும் பயத்தை நீக்கும், தெய்விக அமுத தாரை தோன்றி, ஞானம், வைராக்கியம், பக்தி என்ற மூன்றுவித அருவிகளாகப் பொழிந்து, மனம், பிராணன் அனைத்தையும் இறைவன் வடிவம் என்ற வெள்ளத்தில் அடித்துச் செல்லுமாறு செய்யும். அதன்பின் ‘உலகின் தற்போதைய வடிவம்’ சட்டென மாறிவிடும். அதற்குப் பிறகு நாம் காணும் இடமெல்லாம் கண்ணனே இருப்பார். எங்கும் ஹரிதான்; ஹரியின் லீலைதான். அந்த லீலையிலும் ஹரி மட்டுமே இருப்பார். <span class="char-style-override-5">‘மயி ஸர்வமித</span><span class="char-style-override-32">3</span><span class="char-style-override-5">ம் ப்ரோதம் ஸூத்ரே மணிக</span><span class="char-style-override-32">3</span><span class="char-style-override-5">ணா இவ ।’ (கீதை 7/7)</span> — ‘கயிற்றில் மணிகள் போல் என்னிடம் இவையனைத்தும் கோர்க்கப்பட்டுள்ளன.’</p>
<p class="Text">இதுதான் முக்தியின் ஸ்வரூபம். இதுதான் சாதனத்தின் மேலான நிலை. இதுதான் சிறந்த நெறி. இதை அறிந்தவர், புரிந்து கொண்டவர் தன்னிடம் உள்ள ஆத்மாவை உணர்ந்த பக்தர்கள் மிகவும் அரிதானவர்கள் — <span class="char-style-override-5">‘வாஸுதே</span><span class="char-style-override-32">3</span><span class="char-style-override-5">வ: ஸர்வமிதி ஸ மஹாத்மா ஸுது</span><span class="char-style-override-32">3</span><span class="char-style-override-5">ர்லப</span><span class="char-style-override-32">4</span><span class="char-style-override-5">: ।’ (கீதை 7/19)</span></p>
<p class="Small-Title para-style-override-4">॥ ஓம் தத் ஸத் ॥<span></span></p>


<p class="Page-Break"> </p>
<p class="First-End-Page-text" id="toc_marker-11">கடைசி பக்கம்</p>

