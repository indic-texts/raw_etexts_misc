
<p class="First-End-Page para-style-override-1" id="toc_marker-1" xml:lang="en-GB">প্রথম পাতা</p>
<p class="Titel-Page---Shri-Hari">॥ শ্রীহরিঃ ॥</p>
<p class="Title-Page---Book-Name">ভক্তিসূত্র (নারদ ও শাণ্ডিল্য)</p>
<p class="Title-Page---Book-Name-Hindi">भक्ति-सूत्र (नारद एवं शाण्डिल्य) - बंगला</p>
<p class="Title-Page---Tavmev-Mata--pita"> </p>
<p class="Title-Page---Tavmev-Mata--pita">ত্বমেব মাতা চ পিতা ত্বমেব</p>
<p class="Title-Page---Tavmev-Mata--pita">ত্বমেব বন্ধুশ্চ সখা ত্বমেব ।</p>
<p class="Title-Page---Tavmev-Mata--pita">ত্বমেব বিদ্যা দ্রবিণং ত্বমেব</p>
<p class="Title-Page---Tavmev-Mata--pita">ত্বমেব সর্বং মম দেবদেব ॥</p>
<p class="Title-Page---Tavmev-Mata--pita"> </p>
<p class="Title-Page---Gita-Seva-Trust para-style-override-2">গীতা সেবা ট্রাস্ট<span></span></p>


<p class="Page-Break">॥ শ্রীহরিঃ ॥</p>
<p class="Main-Heading" id="toc_marker-2">দেবর্ষি নারদ রচিত ভক্তিসূত্র</p>
<p class="Heading" id="toc_marker-2-1">(প্রেমরূপা ভক্তির স্বরূপ)</p>
<p class="Text"><span class="char-style-override-1">অথাতো ভক্তিং ব্যাখ্যাস্যামঃ ॥ ১ ॥</span></p>
<p class="Text">১—এখন আমরা ভক্তির ব্যাখ্যা করব ।</p>
<p class="Text"><span class="char-style-override-1">সা ত্বস্মিন্ পরমপ্রেমরূপা ॥ ২ ॥</span></p>
<p class="Text">২—এই ভক্তি হল ঈশ্বরের প্রতি পরম প্রেমরূপা ।</p>
<p class="Text"><span class="char-style-override-1">অমৃতস্বরূপা চ ॥ ৩ ॥</span></p>
<p class="Text">৩—এবং এটি অমৃতস্বরূপও ।</p>
<p class="Text"><span class="char-style-override-1">যল্লব্ধ্বা পুমান্ সিদ্ধো ভবতি, অমৃতো ভবতি, তৃপ্তো ভবতি ॥ ৪ ॥</span></p>
<p class="Text">৪— যা (পরম প্রেমস্বরূপ ও অমৃতস্বরূপ ভক্তি) লাভ করে মানুষ সিদ্ধ হয়, অমরত্ব লাভ করে ও তৃপ্ত হয় ।</p>
<p class="Text para-style-override-3">যৎপ্রাপ্য ন কিঞ্চিদ্বাঞ্ছতি, ন শোচতি, ন দ্বেষ্টি, ন রমতে, নোৎসাহী ভবতি ॥ ৫ ॥</p>
<p class="Text">৫— যা (প্রেমস্বরূপা ভক্তি) প্রাপ্ত হলে মানুষের কোনো বস্তুর আকাঙ্ক্ষা থাকে না, দুঃখ থাকে না, দ্বেষ (হিংসা) থাকে না এবং কোনো বস্তুর প্রতি আসক্তি থাকে না কিংবা তার কোনো বিষয়াদি ভোগের প্রতি আগ্রহও হয় না ।</p>
<p class="Text para-style-override-3">যজ্জ্ঞাত্বা মত্তো ভবতি, স্তব্ধো ভবতি, আত্মারামো ভবতি ॥ ৬ ॥</p>
<p class="Text">৬— যা (অর্থাৎ পরম প্রেমরূপা ভক্তি) অনুভূত হলে মানুষ মত্ত হয়ে যায়, স্তব্ধ (শান্ত) হয়ে যায় এবং আত্মারাম হয়ে যায় ।</p>
<p class="Heading" id="toc_marker-2-2">(প্রেমের অনন্যতা)</p>
<p class="Text para-style-override-3">সা ন কাময়মানা নিরোধরূপত্বাৎ ॥ ৭ ॥</p>
<p class="Text">৭— এটি (প্রেমাভক্তি) কামনাযুক্ত হয় না কারণ প্রেমাভক্তি নিরোধ স্বরূপা ।</p>
<p class="Text"><span class="char-style-override-1">নিরোধস্তু লোকবেদব্যাপারন্যাসঃ ॥ ৮ ॥</span></p>
<p class="Text">৮— লৌকিক ও বৈদিক (সমস্ত) কর্মের ত্যাগকে নিরোধ বলা হয় ।</p>
<p class="Text para-style-override-3">তস্মিন্ননন্যতা তদ্বিরোধিষূদাসীনতা চ ॥ ৯ ॥</p>
<p class="Text">৯— সেই প্রিয়তম ভগবানে অনন্যতা এবং তাঁর প্রতিকূল বিষয়ে উদাসীনতাকেও নিরোধ বলা হয় ।</p>
<p class="Text"><span class="char-style-override-1">অন্যাশ্রয়ণাং ত্যাগোঽনন্যতা ॥ ১০ ॥</span></p>
<p class="Text">১০—(নিজ প্রিয়তম ভগবান ছাড়া) অন্য আশ্রয়গুলি ত্যাগ করার নামই হল অনন্যতা ।</p>
<p class="Text para-style-override-3">লোকে বেদেষু তদনুকূলাচরণং তদ্বিরোধিষূদাসীনতা ॥ ১১ ॥</p>
<p class="Text">১১—লৌকিক এবং বৈদিক কর্মগুলির দ্বারা ভগবানের অনুকূল কার্য করাই হল তার প্রতিকূল বিষয়গুলিতে উদাসীনতা ।</p>
<p class="Text para-style-override-3">ভবতু নিশ্চয়দার্ঢ্যাদূধ্বর্বং শাস্ত্ররক্ষণম্ ॥ ১২ ॥</p>
<p class="Text">১২—(বিধি-নিষেধের অতীত অলৌকিক প্রেম প্রাপ্ত করার জন্য মনে) দৃঢ় নিশ্চয় হলেও শাস্ত্রকে রক্ষা করা উচিত অর্থাৎ ভগবৎ অনুকূল শাস্ত্রোক্ত কর্ম করা উচিত ।</p>
<p class="Text"><span class="char-style-override-1">অন্যথা পাতিত্যাশঙ্কয়া ॥ ১৩ ॥</span></p>
<p class="Text">১৩— নচেৎ পতনের সম্ভাবনা থাকে ।</p>
<p class="Text"><span class="char-style-override-1">লোকোঽপি তাবদেব কিন্তু ভোজনাদি-ব্যাপারস্ত্বাশরীরধারণাবধি ॥ ১৪ ॥</span></p>
<p class="Text">১৪— লৌকিক কর্মও ততক্ষণ (যতক্ষণ বাহ্যজ্ঞান থাকে) বিধিপূর্বক করা উচিত । কিন্তু যতক্ষণ শরীর থাকে ভোজনাদি কার্যও ততক্ষণ চলতে থাকবে ।</p>
<p class="Heading" id="toc_marker-2-3">(প্রেমরূপা ভক্তির লক্ষণ ও উদাহরণ)</p>
<p class="Text"><span class="char-style-override-1">তল্লক্ষণানি বাচ্যন্তে নানামতভেদাৎ ॥ ১৫ ॥</span></p>
<p class="Text">১৫— নানা মত অনুযায়ী সেই ভক্তির লক্ষণগুলি এবার বলা হচ্ছে ।</p>
<p class="Text"><span class="char-style-override-1">পূজাদিষ্বনুরাগ ইতি পারাশর্যঃ ॥ ১৬ ॥</span></p>
<p class="Text">১৬—পরাশরনন্দন শ্রীবেদব্যাসের মতানুযায়ী ভগবানের পূজা ইত্যাদিতে অনুরাগ হওয়াকে ভক্তি বলা হয় ।</p>
<p class="Text"><span class="char-style-override-1">কথাদিষ্বিতি গর্গঃ ॥ ১৭ ॥</span></p>
<p class="Text">১৭— শ্রীগর্গাচাের্যর মতানুযায়ী ভগবানের কথা ইত্যাদিতে অনুরাগ হওয়াকেই ভক্তি বলে ।</p>
<p class="Text"><span class="char-style-override-1">আত্মরত্যবিরোধেনেতি শাণ্ডিল্যঃ ॥ ১৮ ॥</span></p>
<p class="Text">১৮— মহর্ষি শাণ্ডিল্যের মতে আত্মরতির অবিরোধী বিষয়ে অনুরাগ হওয়াই হল ভক্তি ।</p>
<p class="Text"><span class="char-style-override-1">নারদস্তু তদর্পিতাখিলাচািরতা তদ্বিস্মরণে পরমব্যাকুলতেতি ॥ ১৯ ॥</span></p>
<p class="Text">১৯— কিন্তু দেবর্ষি নারদের (আমার) মতে নিজের সকল কর্ম ভগবানে অর্পণ করা এবং অল্প সময়ের জন্যও ভগবানের বিস্মরণ হলে অতীব ব্যাকুল হওয়াকেই ভক্তি বলে ।</p>
<p class="Text"><span class="char-style-override-1">অস্ত্যেবমেবম্ ॥ ২০ ॥</span></p>
<p class="Text">২০— ঠিক এইরূপই আছে ।</p>
<p class="Text"><span class="char-style-override-1">যথা ব্রজগোপিকানাম্ ॥ ২১ ॥</span></p>
<p class="Text">২১— যেমন ব্রজগোপীদের (ভক্তি) ।</p>
<p class="Text"><span class="char-style-override-1">তত্রাপি ন মাহাত্ম্যজ্ঞানবিস্মৃত্যপবাদঃ ॥ ২২ ॥</span></p>
<p class="Text">২২— এই অবস্থায়ও (গোপীদের) মাহাত্ম্যজ্ঞান বিস্মৃত হওয়ার অপবাদ ছিল না ।</p>
<p class="Text"><span class="char-style-override-1">তদ্বিহীনং জারাণামিব ॥ ২৩ ॥</span></p>
<p class="Text">২৩— এটি ব্যতীত (ভগবানকে ভগবান না জেনে করা এরূপ প্রেম) ব্যভিচারীর (প্রেমের) সমান ।</p>
<p class="Text"><span class="char-style-override-1">নাস্ত্যেব তস্মিংস্তৎসুখসুখিত্বম্ ॥ ২৪ ॥</span></p>
<p class="Text">২৪— এতে (ব্যভিচারী প্রেমে) প্রিয়তমের সুখে সুখী হতে পারে না ।</p>
<p class="Heading" id="toc_marker-2-4">(প্রেমরূপা ভক্তি স্বয়ংই ফলরূপা)</p>
<p class="Text"><span class="char-style-override-1">সা তু কর্মজ্ঞানযোগেভ্যোঽপ্যধিকতরা ॥ ২৫ ॥</span></p>
<p class="Text">২৫— এটি (প্রেমরূপা ভক্তি) হল কর্ম, জ্ঞান এবং যোগ হতেও শ্রেষ্ঠতর ।</p>
<p class="Text"><span class="char-style-override-1">ফলরূপত্বাৎ ॥ ২৬ ॥</span></p>
<p class="Text">২৬— কারণ (এই ভক্তি) হল স্বয়ং ফলরূপা ।</p>
<p class="Text"><span class="char-style-override-1">ঈশ্বরস্যাপ্যভিমানদ্বেষিত্বাদ্ দৈন্যপ্রিয়ত্বাচ্চ ॥ ২৭ ॥</span></p>
<p class="Text">২৭— ঈশ্বরেরও অভিমানের (অহং-এর) প্রতি দ্বেষভাব আসে এবং দৈন্যে প্রিয়ভাব হয় । (অর্থাৎ অভিমানীর প্রতি দ্বেষীভাবের ন্যায় এবং দীনের প্রতি প্রেমিকভাবের ন্যায় লীলা করেন) ।</p>
<p class="Text"><span class="char-style-override-1">তস্যা জ্ঞানমেব সাধনমিত্যেকে ॥ ২৮ ॥</span></p>
<p class="Text">২৮— এর (ভক্তির) সাধনই হল জ্ঞান, কোনো কোনো আচাের্যর এই অভিমত ।</p>
<p class="Text"><span class="char-style-override-1">অন্যোন্যাশ্রয়ত্বমিত্যন্যে ॥২৯ ॥</span></p>
<p class="Text">২৯— অপর (আচার্য)গণের মত হল এই যে, ভক্তি এবং জ্ঞান পরস্পর একে অপরের আশ্রিত ।</p>
<p class="Text"><span class="char-style-override-1">স্বয়ং ফলরূপতেতি ব্রহ্মকুমারাঃ(১) ॥ ৩০ ॥</span></p>
<p class="Text">৩০—ব্রহ্মকুমারদের (সনৎকুমারাদি এবং নারদের) মতে ভক্তি হল স্বয়ং ফলরূপা (অর্থাৎ ভক্তিই সাধন, ভক্তিই সাধ্য) ।</p>
<p class="Footnotes">(১)পাঠভেদে ‘ব্রহ্মকুমারঃ’।</p>
<p class="Text"><span class="char-style-override-1">রাজগৃহভোজনাদিষু তথৈব দৃষ্টত্বাৎ ॥ ৩১ ॥</span></p>
<p class="Text">৩১— রাজগৃহ ও ভোজনাদিতে এইরূপই দেখা যায় (এটি হল পূর্বোক্ত সূত্রের ভক্তির ফলরূপতা বোঝাবার উদাহরণ) ।</p>
<p class="Text"><span class="char-style-override-1">ন তেন রাজপরিতোষঃ ক্ষুধাশান্তির্বা ॥ ৩২ ॥</span></p>
<p class="Text">৩২—এর দ্বারা না (শুধু জানলেই) রাজা প্রসন্ন হন, না এতে ক্ষুধা মেটে । (অর্থাৎ শুধু বর্ণনার দ্বারা কাজ হয় না এবং শুধুমাত্র শব্দ জ্ঞান থাকলেই ভগবান প্রসন্ন হন না বা শান্তি পাওয়া যায় না । ভগবানের প্রসন্নতা একমাত্র ভক্তির দ্বারাই পাওয়া যায়) ।</p>
<p class="Text"><span class="char-style-override-1">তস্মাৎসৈব গ্রাহ্যা মুমুক্ষুভিঃ ॥ ৩৩ ॥</span></p>
<p class="Text">৩৩— সুতরাং (সংসারবন্ধন থেকে) মুক্ত হবার ইচ্ছা যাঁরা পোষণ করেন, তাঁদের ভক্তিকেই আশ্রয় করা উচিত ।</p>
<p class="Heading" id="toc_marker-2-5">(প্রেমরূপা ভক্তির সাধন এবং সৎসঙ্গের মহিমা)</p>
<p class="Text"><span class="char-style-override-1">তস্যাঃ সাধনানি গায়ন্ত্যাচার্যাঃ ॥ ৩৪ ॥</span></p>
<p class="Text">৩৪— আচার্যগণ সেই ভক্তির সাধন প্রণালীর কথা জানাচ্ছেন ।</p>
<p class="Text"><span class="char-style-override-1">তত্তু বিষয়ত্যাগাৎ সঙ্গত্যাগাচ্চ ॥ ৩৫ ॥</span></p>
<p class="Text">৩৫— এটি (ভক্তি-সাধন) বিষয়-ত্যাগ এবং সঙ্গ (আসক্তি) ত্যাগেই সম্পন্ন হয় (অর্থাৎ বিষয়াদির স্বরূপত ত্যাগ এবং সর্বকিছুতে অনাসক্ত হলে হয়) ।</p>
<p class="Text"><span class="char-style-override-1">অব্যাবৃতভজনাৎ ॥ ৩৬ ॥</span></p>
<p class="Text">৩৬— অখণ্ড ভজন দ্বারা (ভক্তির সাধনা) সম্পন্ন হয় (কারণ ভজনা করা হল ভক্তির প্রধান অঙ্গ, এটি সাধ্য এবং সাধন দুই-ই) ।</p>
<p class="Text"><span class="char-style-override-1">লোকোঽপি ভগবদ্গুণশ্রবণকীর্তনাৎ ॥ ৩৭ ॥</span></p>
<p class="Text">৩৭—লোকসমাজেও ভগবদ্গুণ শ্রবণ এবং কীর্তন দ্বারা (ভক্তির সাধন) সম্পন্ন হয় ।</p>
<p class="Text"><span class="char-style-override-1">মুখ্যতস্তু মহৎকৃপয়ৈব ভগবৎকৃপালেশাদ্বা ॥ ৩৮ ॥</span></p>
<p class="Text">৩৮— কিন্তু (প্রেমভক্তি প্রাপ্তির সাধন) মুখ্যত (প্রেমিক) মহাপুরুষগণের কৃপা বা ভগবৎকৃপার লেশমাত্রেই হয় ।</p>
<p class="Text"><span class="char-style-override-1">মহৎসঙ্গস্তু দুর্লভোঽগম্যোঽমোঘশ্চ ॥ ৩৯ ॥</span></p>
<p class="Text">৩৯— কিন্তু মহাপুরুষদের সঙ্গ দুর্লভ, অগম্য এবং অমোঘ (কারণ খাঁটি হীরের মতো সত্যকার প্রেমিক মহাত্মাও অত্যন্ত দুর্লভ, যাঁদের কৃপামাত্রেই ভগবৎপ্রেম প্রাপ্তি সম্ভব হতে পারে) ।</p>
<p class="Text"><span class="char-style-override-1">লভ্যতেঽপি তৎকৃপয়ৈব ॥ ৪০ ॥</span></p>
<p class="Text">৪০— তাঁর (ভগবানের) কৃপাতেই (মহাপুরুষ-গণের) সঙ্গও পাওয়া সম্ভব হয় ।</p>
<p class="Text"><span class="char-style-override-1">তস্মিংস্তজ্জনে ভেদাভাবাৎ ॥ ৪১ ॥</span></p>
<p class="Text">৪১— কারণ ভগবান এবং ভক্তের মধ্যে ভেদের অভাব হয় (কোনোপ্রকার ভেদ থাকে না) ।</p>
<p class="Text"><span class="char-style-override-1">তদেব সাধ্যতাং তদেব সাধ্যতাম্ ॥ ৪২ ॥</span></p>
<p class="Text">৪২— অতএব ভগবৎপ্রেমী মহাপুরুষের সঙ্গই প্রবলভাবে আকাঙ্ক্ষা করা উচিত ।</p>
<p class="Heading" id="toc_marker-2-6">(প্রেমরূপা ভক্তিপথে প্রধান বাধা হল কুসঙ্গ)</p>
<p class="Text"><span class="char-style-override-1">দুঃসঙ্গঃ সর্বথৈব ত্যাজ্যঃ ॥ ৪৩ ॥</span></p>
<p class="Text">৪৩— দুঃসঙ্গ (কুসঙ্গ) (বিষয়াদির চিন্তা, জগৎচর্চা, ভোগপ্রীতি, দুরাচার প্রভৃতি) সর্বতোভাবে পরিত্যাগ করা কর্তব্য ।</p>
<p class="Text"><span class="char-style-override-1">কামক্রোধমোহস্মৃতিভ্রংশবুদ্ধিনাশসর্বনাশকারণত্বাৎ ॥ ৪৪ ॥</span></p>
<p class="Text">৪৪— কারণ এই (কুসঙ্গ) হল কাম, ক্রোধ, মোহ, স্মৃতিভ্রংশ, বুদ্ধিনাশ এবং সর্বনাশের কারণ । (মানুষের অন্তঃকরণ) অধিক সময় যে সাংসারিক বিষয়টি নিয়ে চিন্তা করে তাতেই তার আসক্তি বৃদ্ধি পায়, এই আসক্তি থেকে জন্মায় কামনা, কামনার বৃদ্ধিতে উৎপন্ন হয় ক্রোধ, ক্রোধ থেকে মোহ, মোহ থেকে হয় স্মৃতিভ্রংশ । স্মৃতিভ্রংশ হলে বুদ্ধিনাশ এবং বুদ্ধিনাশ হলে সর্বনাশ হয় ।</p>
<p class="Text"><span class="char-style-override-1">তরঙ্গায়িতা অপীমে সঙ্গাৎসমুদ্রায়ন্তি ॥ ৪৫ ॥</span></p>
<p class="Text">৪৫— এই কামক্রোধাদি প্রথমে তরঙ্গের মতো ক্ষুদ্র আকারের থাকলেও (কুসঙ্গে পড়ে বিশাল) সমুদ্রের আকার ধারণ করে । (ছোট্ট অগ্নি স্ফুলিঙ্গ যেমন বায়ুরূপী ইন্ধন পেলে বিরাট অগ্নিকাণ্ডের রূপ ধারণ করে তেমনি) ।</p>
<p class="Text para-style-override-3">কস্তরতি কস্তরতি মায়াম্ ? যঃ সঙ্গাস্ত্যজতি, যো মহানুভাবং সেবতে, নির্মমো ভবতি ॥ ৪৬ ॥</p>
<p class="Text">৪৬— (প্রশ্ন) কে অতিক্রম করে ? দুস্তর মায়া হতে কে পার হয় ? (উত্তর) যে সমস্ত সঙ্গ পরিত্যাগ করে, যে মহানুভবগণের সেবা করে এবং মমতাবর্জিত হয় (সে-ই পার হয়ে যেতে পারে এই মায়াসমুদ্রকে) ।</p>
<p class="Text para-style-override-3">যো বিবিক্তস্থানং সেবতে, যো লোকবন্ধ-মুন্মুলয়তি, নিস্ত্রৈগুণ্যো ভবতি, যোগক্ষেমং ত্যজতি ॥ ৪৭ ॥</p>
<p class="Text">৪৭— যে নির্জন স্থানে বসবাস করে (একান্তে থাকে), যে লৌকিক বন্ধন ছিন্ন করে দেয় (একান্তে থাকলে স্বতঃই লৌকিক বন্ধন ছিন্ন হয়), যে ত্রিগুণাতীত হয়ে যায় (সত্ত্বঃ, রজ ও তম এই তিনগুণের পার হয়), এবং যে যোগ এবং ক্ষেম পরিত্যাগ করে । (অপ্রাপ্ত-বিষয় প্রাপ্ত করার ইচ্ছা এবং প্রাপ্তবস্তু সংরক্ষণের কামনা ত্যাগ করে) ।</p>
<p class="Text para-style-override-3">যঃ কর্মফলং ত্যজতি, কর্মাণি সন্ন্যস্যতি, ততো নির্দ্বন্দ্বো ভবতি ॥ ৪৮ ॥</p>
<p class="Text">৪৮— যে কর্মফল ত্যাগ করে, কর্মগুলিকেও ত্যাগ করে এবং তখন সমস্ত কিছু পরিত্যাগ করে যে নির্দ্বন্দ্ব হয় ।</p>
<p class="Text para-style-override-3"> বেদানপি সন্ন্যস্যতি, কেবলমবিচ্ছিন্নানুরাগং লভতে ॥ ৪৯ ॥</p>
<p class="Text">৪৯— যে বেদোক্ত (সকাম)ভাব পরিত্যাগ করে এবং যে অখণ্ড, অসীম ভগবৎ-প্রেম লাভ করে ।</p>
<p class="Text para-style-override-3">স তরতি স তরতি স লোকাংস্তারয়তি ॥ ৫০ ॥</p>
<p class="Text">৫০— (যে ব্যক্তি এইরূপ ঈশ্বরপ্রেম লাভ করে) সে (স্বয়ং তো) পার হয়ই, উপরন্তু সে অপরকেও এই (ভব) সাগর থেকে পার (মুক্ত) করে দেয় ।</p>
<p class="Heading" id="toc_marker-2-7">(প্রেমরূপা ভক্তি ও গৌণীভক্তির স্বরূপ)</p>
<p class="Text para-style-override-3">অনির্বচনীয়ং প্রেমস্বরূপম্ ॥ ৫১ ॥</p>
<p class="Text">৫১— প্রেমের স্বরূপ অনির্বচনীয় । (কারণ বাক্য দ্বারা ব্রহ্মকে বর্ণনা করা অসম্ভব হওয়ায় প্রেমের বর্ণনাও বাক্যের দ্বারা প্রকাশ করা সম্ভব নয়) ।</p>
<p class="Text"><span class="char-style-override-1">মূকাস্বাদনবৎ ॥ ৫২ ॥</span></p>
<p class="Text">৫২— মূক ব্যক্তির স্বাদ গ্রহণের ন্যায় (মূক ব্যক্তি মিষ্ট দ্রব্য আস্বাদন করলে তার প্রসন্নতা প্রকাশ পায় কিন্তু বাক্য স্ফুরিত না হওয়ায় সে স্বাদের কথা জানাতে পারে না) ।</p>
<p class="Text"><span class="char-style-override-1">প্রকাশতে(১) ক্কাপি পাত্রে ॥ ৫৩ ॥</span></p>
<p class="Text">৫৩— কোনো বিরল উপযুক্ত ব্যক্তির মধ্যে (প্রেমিক ভক্তের মধ্যে) এরূপ প্রেম প্রকট হতে দেখা যায় ।</p>
<p class="Footnotes">(১)পাঠভেদে ‘প্রকাশ্যতে’।</p>
<p class="Text"><span class="char-style-override-1">গুণরহিতং কামনারহিতং প্রতিক্ষণবর্ধমান-মবিচ্ছিন্নং সূক্ষ্মতরমনুভবরূপম্ ॥ ৫৪ ॥</span></p>
<p class="Text">৫৪— এই প্রেম গুণরহিত, কামনারহিত, সর্বদাই বৃদ্ধি পেতে থাকে (সত্যকার প্রেম সদা বর্ধনশীল), বিচ্ছেদরহিত, সূক্ষ্ম হতেও সূক্ষ্মতর যা অনুভবস্বরূপ ।</p>
<p class="Text"><span class="char-style-override-1">তৎপ্রাপ্য তদেবাবলোকয়তি, তদেব শৃণোতি, তদেব ভাষয়তি,(১) তদেব চিন্তয়তি ॥ ৫৫ ॥</span></p>
<p class="Text">৫৫—এই প্রেম প্রাপ্ত হলে প্রেমিক সর্বত্র প্রেমই দর্শন করে, প্রেমের ধ্বনি শ্রবণ করে, প্রেমই বর্ণনা করে এবং প্রেমেরই স্বরূপেরই চিন্তা করে ।</p>
<p class="Footnotes">(১)কোনো কোনো বইতে ‘তদেব ভাষয়তি’ কথাটি নেই ।</p>
<p class="Text"><span class="char-style-override-1">গৌণী ত্রিধা গুণভেদাদার্তাদিভেদাদ্বা ॥ ৫৬ ॥</span></p>
<p class="Text">৫৬—গৌণী ভক্তি গুণভেদে (সত্ত্বঃ, রজ, তম) অথবা আর্তাদি ভেদে (আর্ত, জিজ্ঞাসু, অর্থার্থী) তিন প্রকারের হয় ।</p>
<p class="Text"><span class="char-style-override-1">উত্তরস্মাদুত্তরস্মাৎপূর্বপূর্বা শ্রেয়ায় ভবতি ॥ ৫৭ ॥</span></p>
<p class="Text">৫৭—(তন্মধ্যে) উত্তর-উত্তর ক্রমানুসারে (তামসিক হতে রাজসিক এবং রাজসিক হতে সাত্ত্বিক) পূর্ব-পূর্ব ক্রমের ভক্তি বিশেষ কল্যাণকারিণী হয়ে থাকে ।</p>
<p class="Heading" id="toc_marker-2-8">(ভক্তির সুলভতা ও মহত্ত্ব)</p>
<p class="Text"><span class="char-style-override-1">অন্যস্মাৎ সৌলভ্যং ভক্তৌ ॥ ৫৮ ॥</span></p>
<p class="Text">৫৮—অন্য সমস্ত কিছুর (কর্ম, যোগ এবং জ্ঞানের) থেকে ভক্তি (শ্রেষ্ঠ হওয়া সত্ত্বেও সহজ এবং) সুলভ ।</p>
<p class="Text"><span class="char-style-override-1">প্রমাণান্তরস্যানপেক্ষত্বাৎ স্বয়ংপ্রমাণত্বাৎ ॥ ৫৯ ॥</span></p>
<p class="Text">৫৯— কারণ ভক্তি স্বয়ং প্রমাণরূপ (ভক্তির পথে বিচরণকারী ব্যক্তিরা ভক্তিসুখের প্রমাণ নিজের মধ্যে অনুভব করতে থাকেন), এর জন্য অন্য কোনো প্রমাণের প্রয়োজন নেই (অর্থাৎ এটি বুঝিয়ে দেবার অপেক্ষা রাখে না) ।</p>
<p class="Text"><span class="char-style-override-1">শান্তিরূপাৎপরমানন্দরূপাচ্চ ॥ ৬০ ॥</span></p>
<p class="Text">৬০— ভক্তি শান্তিরূপা এবং পরম আনন্দরূপা (কারণ এই দুটিই হল সাক্ষাৎ ভগবানের স্বরূপ, সেইজন্য ভগবৎপ্রেমই শান্তি এবং সেটি পরমানন্দ-স্বরূপ) ।</p>
<p class="Heading" id="toc_marker-2-9">(ভক্তির সাধন ও অন্তরায়)</p>
<p class="Text para-style-override-3">লোকহানৌ চিন্তা ন কার্যা নিবেদিতাত্ম-লোকবেদত্বাৎ(১) ॥ ৬১ ॥</p>
<p class="Footnotes">(১)পাঠভেদে ‘লোকবেদশীলত্বাৎ’।</p>
<p class="Text">৬১— (ভক্তের) লোকহানির চিন্তা করা উচিত নয়, কারণ সে (ভক্ত) নিজেকে এবং লৌকিক, বৈদিক (সমস্ত প্রকার) কর্মগুলি ভগবানে সমর্পণ করেছে ।</p>
<p class="Text para-style-override-3">ন তদসিদ্ধৌ(১) লোকব্যবহারো হেয়ঃ কিন্তু ফলত্যাগস্তৎসাধনং চ কার্যমেব ॥ ৬২ ॥</p>
<p class="Text">৬২— (প্রেম-প্রাপ্তি হলে লৌকিক ও বৈদিক কর্ম ত্যাগ হয়ে যায়, কিন্তু) যতক্ষণ ভক্তিতে সিদ্ধি প্রাপ্তি না হয়, ততক্ষণ লোকব্যবহার ত্যাগ করা উচিত নয়, কিন্তু ফল (কামনা) ত্যাগ করে (নিষ্কামভাবে) সেই ভক্তির সাধনা করা প্রয়োজন ।</p>
<p class="Footnotes">(১)পাঠভেদ ‘তৎসিদ্ধৌ’।</p>
<p class="Text para-style-override-3">স্ত্রীধননাস্তিকবৈরিচরিত্রং(২) ন শ্রবণীয়ম্ ॥ ৬৩ ॥</p>
<p class="Footnotes">(২)পাঠভেদে ‘স্ত্রীধননাস্তিকচরিত্রম্’।<span class="char-style-override-1"></span></p>
<p class="Text">৬৩— নারী, ধন-সম্পত্তি, নাস্তিক এবং শত্রুর কথা শোনা উচিত নয় । (কারণ নারী সম্বন্ধীয় আলোচনাতে কামনার উৎপত্তি হতে পারে, যা সাধনার পথের এক বড় প্রতিবন্ধক । ধন-সম্পত্তির আলোচনায় ভোগাদিতে বাসনা জন্মাতে পারে, সেটিও সাধনার পথের প্রতিবন্ধক । নাস্তিক অর্থাৎ যাদের ঈশ্বর ও শাস্ত্রে বিশ্বাস নেই তাদের সঙ্গে মেলামেশা সর্বতোভাবে পরিত্যজ্য এবং যারা সাধকের প্রতি শত্রুভাবাপন্ন, তাদের সঙ্গও যথাসাধ্য পরিত্যাগ করা উচিত) ।</p>
<p class="Text"><span class="char-style-override-1">অভিমানদম্ভাদিকং ত্যাজম্ ॥ ৬৪ ॥</span></p>
<p class="Text">৬৪— অভিমান (অহং), দম্ভ ইত্যাদি ত্যাগ করা উচিত (পূর্বের সূত্রে বলা হয়েছে যে, নারী-ধন-সম্পত্তি-নাস্তিক-বৈরী ইত্যাদির সঙ্গ করা উচিত নয়, কিন্তু এরূপ ত্যাগে মনে অভিমান বা অহংভাব যেন না আসে কেননা অভিমান হল সাধকের পতনের হেতু । তদনুরূপ দম্ভও ত্যাগ করতে হয় । দাম্ভিক ব্যক্তির সাধনপথ রুদ্ধ হয় ।</p>
<p class="Text"><span class="char-style-override-1">তদর্পিতাখিলাচারঃ সঃ কামক্রোধাভি-মানাদিকং তস্মিন্নেব করণীয়ম্ ॥ ৬৫ ॥</span></p>
<p class="Text">৬৫— সমস্ত আচরণ ভগবানে সমর্পিত করার পরও যদি কাম-ক্রোধ-অভিমান ইত্যাদি থাকে, তবে সেগুলিও তাঁর (ভগবানের) প্রতি করা উচিত ।</p>
<p class="Heading" id="toc_marker-2-10">(প্রেমিক ভক্তের মহিমা)</p>
<p class="Text"><span class="char-style-override-1">ত্রিরূপভঙ্গপূর্বকং নিত্যদাসনিত্যকান্তা-ভজনাত্মকং বা প্রেমৈব কার্যম্, প্রেমৈব কার্যম্ ॥ ৬৬ ॥</span></p>
<p class="Text">৬৬— তিন (প্রভু, সেবক এবং সেবা) রূপ এক করে নিত্য দাস্যভক্তির দ্বারা বা নিত্য কান্তাভক্তির দ্বারা প্রেমই করা উচিত, প্রেমই করা উচিত ।</p>
<p class="Text"><span class="char-style-override-1">ভক্তা একান্তিনো মুখ্যাঃ ॥ ৬৭ ॥</span></p>
<p class="Text">৬৭— একান্ত (অনন্য) ভক্তই শ্রেষ্ঠ (কারণ তার দেহ, মন, ধন—সমস্ত ভগবানের হয়ে যায় এবং সে যন্ত্রবৎ সংসারে বিরাজ করে ।</p>
<p class="Text"><span class="char-style-override-1">কণ্ঠাবরোধরোমাঞ্চাশ্রুভিঃ পরস্পরং লপমানাঃ পাবয়ন্তি কুলানি পৃথিবীং চ ॥ ৬৮ ॥</span></p>
<p class="Text">৬৮— এরূপ অনন্য ভক্ত রুদ্ধকণ্ঠে, রোমাঞ্চিত আলোচনায় রত হয়ে নিজেদের কুল এবং শরীরে এবং অশ্রুপূর্ণ নয়নে পরস্পর সমগ্র ধরিত্রীকে পবিত্র করে ।</p>
<p class="Text"><span class="char-style-override-1">তীর্থীকুর্বন্তি তীর্থানি, সুকর্মীকুর্বন্তি কর্মাণি, সচ্ছাস্ত্রীকুর্বন্তি শাস্ত্রাণি ॥ ৬৯ ॥</span></p>
<p class="Text">৬৯— এরূপ ভক্তগণের দ্বারা তীর্থ সুতীর্থরূপে পরিগণিত হয়, কর্ম সুকর্মরূপে প্রতিভাত হয় এবং শাস্ত্র সৎশাস্ত্ররূপে আদরণীয় হয় ।</p>
<p class="Text"><span class="char-style-override-1">তন্ময়াঃ ॥ ৭০ ॥</span></p>
<p class="Text">৭০— (কারণ) এই ভক্তগণ তন্ময় হন (অর্থাৎ, নিজ দেহ-মন-বুদ্ধি অহং-কর্তৃত্ব— সমস্ত ভগবানে সমর্পণ করে ভগবন্ময় হয়ে যান) ।</p>
<p class="Text"><span class="char-style-override-1">মোদন্তে পিতরো নৃত্যন্তি দেবতাঃ সনাথা চেয়ং ভূর্ভবতি ॥ ৭১ ॥</span></p>
<p class="Text">৭১— (এরূপ ভক্তের আবির্ভাব হলে) তাঁদের পিতৃ-পুরুষগণ আহ্লাদিত হন, দেবগণ নৃত্যরত হন এবং পৃথিবী সনাথ (অনাথের বিপরীত অর্থ) হন ।</p>
<p class="Text"><span class="char-style-override-1">নাস্তি তেষু জাতিবিদ্যারূপকুলধন-ক্রিয়াদিভেদঃ ॥ ৭২ ॥</span></p>
<p class="Text">৭২— তাঁদের (অর্থাৎ এইসকল ভক্তের) জাতি, বিদ্যা, রূপ, কুল, অর্থ বা ক্রিয়া ইত্যাদির কোনো ভেদ নেই ।</p>
<p class="Text"><span class="char-style-override-1">যতস্তদীয়াঃ ॥ ৭৩ ॥</span></p>
<p class="Text">৭৩—(কারণ ভক্তগণ সকলেই) তাঁরই (ভগবানেরই) হয়ে যান ।</p>
<p class="Heading" id="toc_marker-2-11">(বাদ-বিবাদরূপী বিঘ্ন)</p>
<p class="Text"><span class="char-style-override-1">বাদো নাবলম্ব্যঃ ॥ ৭৪ ॥</span></p>
<p class="Text">৭৪— (ভক্তজনের) বাদ-বিবাদ (তর্ক-বিতর্ক) করা উচিত নয় ।</p>
<p class="Text"><span class="char-style-override-1">বাহুল্যাবশকাশাদনিয়তত্বাচ্চ ॥ ৭৫ ॥</span></p>
<p class="Text">৭৫— কারণ (তর্ক-বির্তকে) বাহুল্যের অবকাশ হতে থাকে এবং তা অনিয়ত ।</p>
<p class="Heading" id="toc_marker-2-12">(ভক্তির প্রধান সহায়ক)</p>
<p class="Text"><span class="char-style-override-1">ভক্তিশাস্ত্রাণি মননীয়ানি তদুদ্বোধককর্মাণ্যপি করণীয়ানি ॥ ৭৬ ॥</span></p>
<p class="Text">৭৬— (সেই প্রেমাভক্তি প্রাপ্তির জন্য) ভক্তিশাস্ত্র (অধ্যয়ন ও) মনন করতে থাকা উচিত এবং এমন কর্ম করা উচিত যাতে ভক্তি বৃদ্ধি প্রাপ্ত হয় ।</p>
<p class="Text"><span class="char-style-override-1">সুখদুঃখেচ্ছালাভাদিত্যক্তে কালে প্রতীক্ষ্যমাণে ক্ষণার্দ্ধমপি ব্যর্থং ন নেয়ম্ ॥ ৭৭ ॥</span></p>
<p class="Text">৭৭—সুখ, দুঃখ, ইচ্ছা, লাভ ইত্যাদি (সম্পূর্ণভাবে) পরিত্যাগ হয়ে যাবে, (এই ভাবনা) চিন্তায় অর্ধক্ষণও (বিনা সাধন ভজনে) ব্যর্থ কাটানো উচিত নয় ।</p>
<p class="Text para-style-override-3">অহিংসাসত্যশৌচদয়াস্তিক্যাদিচারিত্রাণি পরিপালনীয়ানি ॥ ৭৮ ॥</p>
<p class="Text">৭৮— (প্রেমাভক্তির সাধকগণের) অহিংসা, সত্য, শৌচ, দয়া, আস্তিকতা ইত্যাদি পালনীয় সদাচার ঠিকমতো পালন করা উচিত ।</p>
<p class="Text"><span class="char-style-override-1">সর্বদা সর্বভাবেন নিশ্চিন্তিতৈর্ভগবানেব ভজনীয়ঃ ॥ ৭৯ ॥</span></p>
<p class="Text">৭৯— সর্বসময়, সর্বভাবে নিশ্চিন্ত হয়ে শুধুমাত্র ভগবানের ভজনাই করা উচিত ।</p>
<p class="Heading" id="toc_marker-2-13">(প্রেমাভক্তির ফল এবং ভক্তির শ্রেষ্ঠত্ব)</p>
<p class="Text"><span class="char-style-override-1">স কীর্ত্যমানঃ শীঘ্রমেবাবির্ভবতি অনুভাবয়তি চ ভক্তান্ ॥ ৮০ ॥</span></p>
<p class="Text">৮০— সেই ভগবান (প্রেমভরে) অভিনন্দিত হলে অতি শীঘ্রই (ভক্তের নিকট) প্রকটিত হন এবং ভক্তদের তাঁর অনুভব করিয়ে দেন ।</p>
<p class="Text"><span class="char-style-override-1">ত্রিসত্যস্য ভক্তিরেব গরীয়সী, ভক্তিরেব গরীয়সী ॥ ৮১ ॥</span></p>
<p class="Text">৮১— (কায়িক, বাচিক ও মানসিক এই) তিনটি সত্যের মধ্যে (অথবা ত্রিকালের মধ্যে সত্যস্বরূপ ভগবানের) ভক্তিই শ্রেষ্ঠ, ভক্তিই শ্রেষ্ঠ ।</p>
<p class="Text"><span class="char-style-override-1">গুণমাহাত্ম্যাসক্তিরূপাসক্তিপূজাসক্তিস্মরণাসক্তি-দাস্যাসক্তিসখ্যাসক্তিকান্তাসক্তিবাৎসল্যাসক্তাৎ-মনিবেদনা- সক্তিতন্মিয়তাসক্তিপরমবিরহাসক্তিরূপা এক-ধাপ্যেকাদশধা ভক্তি ॥ ৮২ ॥</span></p>
<p class="Text">৮২—এই প্রেমরূপা ভক্তি এক হয়েও একাদশ প্রকারের হয়ে থাকে যথা (১) গুণমাহাত্ম্যাসক্তি, (২) রূপাসক্তি, (৩) পূজাসক্তি, (৪) স্মরণাসক্তি, (৫) দাস্যাসক্তি, (৬) সখ্যাসক্তি, (৭) কান্তাসক্তি, (৮) বাৎসল্যাসক্তি, (৯) আত্মনিবেদনাসক্তি, (১০) অন্ময়তাসক্তি, এবং (১১) পরমবিরহাসক্তি (গোপীনীদের মধ্যে এই একাদশ প্রকারের ভক্তিই পরিলক্ষিত হয়) ।</p>
<p class="Text"><span class="char-style-override-1">ইত্যেবং বদন্তি জনজল্পনির্ভয়া একমতাঃ কুমারব্যাসশুকশাণ্ডিল্যগর্গবিষ্ণুকৌণ্ডিন্যশেষোদ্ধ-বারুণিবলিহনুমদ্বিভীষণাদয়ো ভক্তাচার্যাঃ ॥ ৮৩ ॥</span></p>
<p class="Text">৮৩—(সনৎকুমারাদি) কুমার, বেদব্যাস, শুকদেব, শাণ্ডিল্য, গর্গ, বিষ্ণু, কৌণ্ডিন্য, শেষ (শেষনাথ), উদ্ধব, আরুণি, বলি, হনুমান, বিভীষণ ইত্যাদি ভক্তিতত্ত্বের আচার্যগণ লোকনিন্দা বা লোকস্তুতির কোনো পরোয়া না করে (সকলেই) একমত হয়ে এই কথাই জানিয়েছেন (যে ভক্তিই সর্বশ্রেষ্ঠ) ।</p>
<p class="Text"><span class="char-style-override-1">য ইদং নারদপ্রোক্তং শিবানুশাসনং বিশ্বসিতি শ্রদ্ধত্তে স প্রেষ্ঠং লভতে স প্রেষ্ঠং লভতে ইতি ॥ ৮৪ ॥</span></p>
<p class="Text para-style-override-2">৮৪— যাঁরা এই নারদ কথিত শিবানুশাসনে বিশ্বাস এবং শ্রদ্ধা করেন তাঁরা প্রিয়তম (ভগবান)-কে প্রাপ্ত হন, প্রিয়তম (ভগবান)-কে প্রাপ্ত হন ।<span></span></p>


<p class="Page-Break">॥ শ্রীহরিঃ ॥</p>
<p class="Main-Heading" id="toc_marker-3">মহর্ষি শাণ্ডিল্য রচিত ভক্তিসূত্র</p>
<p class="Heading" id="toc_marker-3-1">প্রথম অধ্যায়</p>
<p class="Sub-Heading" id="toc_marker-3-1-1" xml:lang="en-US">প্রথম আহ্নিক</p>
<p class="Text"><span class="char-style-override-1">অথাতো ভক্তিজিজ্ঞাসা ॥ ১ ॥</span></p>
<p class="Text">১— এখন ভক্তিতত্ত্বের বিচার করা হচ্ছে ।</p>
<p class="Text"><span class="char-style-override-1">সা পরানুরক্তিরীশ্বরে ॥ ২ ॥</span></p>
<p class="Text">২— ইহা (ভক্তি) ঈশ্বরের প্রতি পরম অনুরাগরূপা, (একেই পরাভক্তি বলা হয়েছে) ।</p>
<p class="Text"><span class="char-style-override-1">তৎসংস্থস্যামৃতত্বোপদেশাৎ ॥ ৩ ॥</span></p>
<p class="Text">৩— কারণ ঈশ্বরে যার সংস্থিতি (সম্যক্নিষ্ঠা অর্থাৎ ভক্তি রয়েছে), সে অমৃতত্ব প্রাপ্ত হয় এই হল শ্রুতির উপদেশ । (অতএব ভক্তির সম্বন্ধে জিজ্ঞাসা প্রয়োজন)(১) ।</p>
<p class="Footnotes">(১)ব্রহ্মসংস্থোঽমৃতত্বমেতি । (ছান্দোগ্যউপনিষদ্ ২ ।৩ ।২)</p>
<p class="Text"><span class="char-style-override-1">জ্ঞানমিতি চেন্ন দ্বিষতোঽপি জ্ঞানস্য তদসংস্থিতেঃ ॥ ৪ ॥</span></p>
<p class="Text">৪— সংস্থার অর্থ হল জ্ঞান, অতএব ভক্তিকে যদি জ্ঞানরূপা বলা হয় ? কিন্তু এই ভক্তিকে জ্ঞানরূপা বলা ঠিক হবে না, কারণ হিংসা-পরায়ণ শত্রুরও জ্ঞান হতে পারে কিন্তু তার সেই জ্ঞান ভক্তিবোধক নয় (অতএব ভক্তি জ্ঞানরূপা নয়) ।</p>
<p class="Text"><span class="char-style-override-1">তয়োপক্ষয়াচ্চ ॥ ৫ ॥</span></p>
<p class="Text">৫— ভক্তির উদয় হলে জ্ঞান ক্ষয়প্রাপ্ত হয় । (এই জন্যও ভক্তি এবং জ্ঞানে কোনো একত্ব নেই । তাহলে ভক্তি যে অনুরাগরূপা, তার প্রমাণ ?) ।</p>
<p class="Text"><span class="char-style-override-1">দ্বেষপ্রতিপক্ষভাবাদ্রসশব্দাচ্চ রাগঃ ॥ ৬ ॥</span></p>
<p class="Text">৬— দ্বেষ বিরোধী তথা ‘রস’ শব্দের প্রতিপাদ্য হওয়ার জন্যও ভক্তি হল রাগস্বরূপা(১) ।</p>
<p class="Footnotes">(১)রস ্ঁহ্যেবায়ং লব্ধাঽঽনন্দী ভবতি (তৈত্তিরীয় উপনিষদ্ ২ ।৭) । রসবর্জং রসোঽপ্যস্য । (গীতা ২ ।৫৯) ।</p>
<p class="Text"><span class="char-style-override-1">ন ক্রিয়া কৃত্যনপেক্ষণাজ্জানবৎ ॥ ৭ ॥</span></p>
<p class="Text">৭— ভক্তি ক্রিয়ারূপ নয়, কারণ জ্ঞানের মতো ভক্তিও কর্তার প্রচেষ্টার অপেক্ষা রাখে না ।</p>
<p class="Text"><span class="char-style-override-1">অত এব ফলানন্ত্যম্ ॥ ৮ ॥</span></p>
<p class="Text">৮— এই জন্যই ভক্তির অনন্ত ফল ।</p>
<p class="Text"><span class="char-style-override-1">তদ্বতঃ প্রপত্তিশব্দাচ্চ ন জ্ঞানমিতরপ্রপত্তিবৎ ॥ ৯ ॥</span></p>
<p class="Text">৯— জ্ঞানবানকেও শরণাগত হতে বলা হয়েছে(১) অতএব শরণাগতি (ভক্তি) জ্ঞানরূপ নয়, যেমন সকাম ভাবযুক্ত অজ্ঞানব্যক্তি কামনাবশত অন্য দেবতার শরণাগত হয় (পূজা করে)(২), কিন্তু তার এই প্রপত্তি (শরণাগতি) জ্ঞানরূপ নয়, তদনুরূপে ভগবৎ শরণাগতিও জ্ঞানের থেকে পৃথক ।</p>
<p class="Footnotes">(১)জ্ঞানবান্ মাং প্রপদ্যতে । (গীতা ৭ ।১৯)</p>
<p class="Footnotes">(২)কামৈস্তৈস্তৈর্হৃতজ্ঞানাঃ প্রপদ্যন্তেঽন্যদেবতাঃ । (গীতা ৭ ।২০)</p>
<p class="Chapter-End">প্রথম আহ্নিক সমাপ্ত</p>
<p class="Sub-Heading" id="toc_marker-3-1-2" xml:lang="en-US">দ্বিতীয় আহ্নিক</p>
<p class="Text"><span class="char-style-override-1">সা মুখ্যেতরাপেক্ষিতত্বাৎ ॥ ১০ ॥</span></p>
<p class="Text">১০—ওই ভক্তিই হল আসল বা মুখ্য, কেননা জ্ঞানযোগাদি অন্যান্য সাধন তারই অপেক্ষা রাখে । (অন্য সাধন যদি অঙ্গ হয়, ভক্তি হয় অঙ্গী) ।</p>
<p class="Text"><span class="char-style-override-1">প্রকরণাচ্চ ॥ ১১ ॥</span></p>
<p class="Text">১১— (ছান্দোগ্যোপনিষদ্) প্রকরণের(১) দ্বারাও (ভক্তিরই মুখ্য প্রমাণিত হয়), (কেননা ওখানে রতিরূপা ভক্তির ফলকেই স্বারাজ্য-সিদ্ধি) বলা হয়েছে ।</p>
<p class="Footnotes">(১)প্রকরণটি হল এইরূপ<span class="char-style-override-2">—</span>আত্মৈবেদেং সর্বমিতি স বা এষ এবং পশ্যন্নেবং মন্বান্ এবং বিজানন্নাত্মরতিরাত্মক্রীড় আত্মমিথুন আত্মানন্দঃ স স্বরাড্ ভবতি| (৭|২৫|২) ।</p>
<p class="Footnotes">অর্থাৎ, ‘এ সব কিছুই পরমাত্মা যে এই ভাবে দেখে, এটি মানে, এটি বোঝে, সে পরমাত্মায় পরম অনুরাগ, ক্রীড়া, পরমাত্মার সংযোগে সুখ তথা পরমাত্মার আনন্দ অনুভব করে স্বরাট (পরমাত্মস্বরূপ) হয়ে যায়|’ দর্শন, মনন এবং জ্ঞান আদি সাধন যে আত্মরতিরূপা ভক্তির অঙ্গ, তা এই কথায় স্বতঃই স্পষ্ট হয়ে যায় ।</p>
<p class="Text"><span class="char-style-override-1">দর্শনফলমিতি চেন্ন তেন ব্যবধানাৎ ॥ ১২ ॥</span></p>
<p class="Text">১২— যদি বলা হয়, এখানে দর্শনেরই ফল (স্বারাজ্য) বলা হয়েছে, কেননা তারই প্রকরণও রয়েছে, তাহলে ঠিক বলা হল না, কারণ ‘<span class="char-style-override-1">স্ব স্বরাড্ ভবতি</span>’ (সে পরমাত্মস্বরূপ হয়ে যায়) এই বাক্যের ‘<span class="char-style-override-1">সন্</span>’ (সে) পদের দ্বারা সমীপবর্তী ‘<span class="char-style-override-1">আত্মরতিঃ</span>’ পদেরই গ্রহণ করা হয়, দূরবর্তী ‘এবং পশ্যন্’ পদের নয়, কেননা ওখানে তার দ্বারা (‘আত্মরতিঃ’ ইত্যাদি পদসমূহ হতে) ব্যবধান হয়ে যায় । (অতএব ওখানে দর্শনের নয়, আত্মরতিরূপা ভক্তিরই ফল হল স্বারাজ্য-সিদ্ধি ।)</p>
<p class="Text"><span class="char-style-override-1">দৃষ্টত্বাচ্চ ॥ ১৩ ॥</span></p>
<p class="Text">১৩— বস্তুত জগতে এরকমই দেখা যায় । (অর্থাৎ প্রথমে কারো রূপের দর্শন, গুণাবলী শ্রবণ বা স্বরূপের পরিচয় প্রাপ্তি হয়, পরে সেই ব্যক্তির প্রতি অনুরাগ আসে । অতএব দর্শনের ফল বা জ্ঞানের ফল হল প্রীতি, প্রীতির ফল জ্ঞান নয় এইজন্য জ্ঞান হচ্ছে অঙ্গ আর ভক্তিরই রয়েছে মুখ্যতা ।)<span class="char-style-override-1"></span></p>
<p class="Text"><span class="char-style-override-1">অত এব তদভাবাদ্বল্লীবীনাম্ ॥ ১৪ ॥</span></p>
<p class="Text">১৪— যেহেতু জ্ঞান অপ্রধান আর ভক্তিই হল প্রধান, সুতরাং জ্ঞানের অভাব হলেও কেবল পরম-অনুরাগরূপ ভক্তিদ্বারাই গোপাঙ্গনারা মুক্তি লাভ করেছিলেন । (পুরাণে এইরূপ বর্ণিত আছে) ।(১)</p>
<p class="Footnotes">(১)ময়ি ভক্তির্হিভূতানামমৃতাত্বায় কল্পতে ।</p>
<p class="Footnotes">দিষ্ট্যা যদাসীন্মৎস্নেহো ভবতীনাং মদাপনঃ ॥ (শ্রীমদ্ভাগবত ১০|৮২|৪৫)</p>
<p class="Text"><span class="char-style-override-1">ভক্ত্যা জানাতীতি চেন্নাভিজ্ঞপ্ত্যা সাহায্যাৎ ॥ ১৫ ॥</span></p>
<p class="Text">১৫— ‘<span class="char-style-override-1">ভক্ত্যা মামভিজানাতি</span>’ (গীতা ১৮ ।৫৫) ‘ভক্তিতেই আমাকে যথাযথভাবে জানা যায়’, এই বচন অনুসারে যদি বলা হয় যে, ভক্তি হচ্ছে সাধন এবং জ্ঞান হচ্ছে সাধ্য তবে ঠিক হয় না, কেননা ওখানে ‘অভিজানাতি’ বলা হয়েছে । অভিপূর্বক ‘জ্ঞা’ ধাতুর অর্থ হল ‘অভিজ্ঞা’ । অভিজ্ঞার অর্থ হল আগে থেকে জানা আছে, তার জ্ঞান । প্রথমে জ্ঞান হল পরে ফলরূপা ভক্তি হল । এই ভক্তিই অভিজ্ঞপ্তিরূপে পূর্বজ্ঞানের স্মরণ করিয়ে নিজেই জীবের ভগবৎ-লাভে সহায়ক হয় ।</p>
<p class="Text"><span class="char-style-override-1">প্রাগুক্তং চ ॥ ১৬ ॥</span></p>
<p class="Text">১৬— প্রথমে ব্রহ্মজ্ঞান হয়, পরে ভক্তি, ইহা পূর্বের শ্লোকেও বলা হয়েছে(১) ।</p>
<p class="Footnotes">(১)ব্রহ্মভূতঃ প্রসন্নাত্মা ন শোচতি ন কাঙ্ক্ষতি ।</p>
<p class="Footnotes">সমঃ সর্বেষু ভূতেষু মদ্ভক্তিং লভতে পরাম্ ॥ (গীতা ১৮|৫৪)</p>
<p class="Text"><span class="char-style-override-1">এতেন বিকল্পোঽপি প্রত্যুক্তঃ ॥ ১৭ ॥</span></p>
<p class="Text">১৭—জ্ঞান অঙ্গ আর ভক্তি হল অঙ্গী, তা নিশ্চিতভাবে জানলে এই দুইয়ের বিকল্প-পক্ষ (এবং সমুচ্চয়বাদের)ও খণ্ডন হয়ে যায় ।(১)<span class="char-style-override-3"></span></p>
<p class="Footnotes">(১)জ্ঞান ও ভক্তি দুই-ই অঙ্গ এবং দুই-ই অঙ্গী অর্থাৎ অঙ্গাঙ্গিভাবে সম্পর্কিত কোনোটিকেই মুখ্য বা গৌণ মানায় আপত্তির কোনো কারণ নেই, এরূপ মান্যতা করাকে ‘বিকল্প’ বলা হয়| যখন একটির প্রাধান্য ঘটে, তখন অপরটি অবশ্যই গৌণ হয় | প্রধান ও অপ্রধান<span class="char-style-override-2">—</span> অঙ্গী এবং অঙ্গে ‘বিকল্প’ হয় না | জ্ঞান ও ভক্তি একসঙ্গে থেকেই মুক্তির সাধন হয়ে থাকে, এই হল সমুচ্চয়বাদ, উক্ত কথার দ্বারা এটিরও নিরাকরণ হল ।</p>
<p class="Text"><span class="char-style-override-1">দেবভক্তিরিতরস্মিন্ সাহচর্যাৎ ॥ ১৮ ॥</span></p>
<p class="Text">১৮— (শ্বেতাশ্বরোপনিষদ্ অনুসারে) দেববিষয়ক ভক্তি, গুরুভক্তির সঙ্গে একত্রে উক্ত হওয়ায় তা ঈশ্বর ভিন্ন অন্য দেবতার প্রতি ভক্তিই বুঝতে হবে ।(২)</p>
<p class="Footnotes">(২)যস্য দেবে পরা ভক্তির্যথা দেবে তথা গুরৌ । (শ্বেতা. ৬|২৩)<span class="char-style-override-2"></span></p>
<p class="Text"><span class="char-style-override-1">যোগস্তূভয়ার্থমপেক্ষণাৎ প্রয়াজবৎ ॥ ১৯ ॥</span></p>
<p class="Text">১৯— যোগ হল জ্ঞান এবং ভক্তি দুইয়েরই সাধন । কারণ দুটিতেই যোগের প্রয়োজনীয়তা থাকায় এটি উভয়ের পরিপূরক । যদিও যোগ মুখ্যত জ্ঞানের অঙ্গ, তবুও জ্ঞান যখন ভক্তির অঙ্গ অতএব যোগও তার অঙ্গ হতে পারে. যেমন ‘বাজপেয়যজ্ঞ’ ইত্যাদির অঙ্গভূত ‘প্রয়াজ’-কে ওই দীক্ষা নিতে আসা ব্যক্তির দীক্ষার একটি অঙ্গ বলে মনে করা হয় ।</p>
<p class="Text"><span class="char-style-override-1">গৌণ্যা তু সমাধিসিদ্ধিঃ ॥ ২০ ॥</span></p>
<p class="Text">২০—‘<span class="char-style-override-1">ঈশ্বরপ্রণিধানাদ্ বা</span>’ এই যোগসূত্রে ‘প্রণিধানাদ্’ শব্দে যা সূচিত হচ্ছে, তা হল গৌণ ভক্তির অন্তর্গত, এই গৌণ ভক্তিতেই সমাধিরূপ সিদ্ধি হয় ।</p>
<p class="Text para-style-override-3">হেয়া রাগত্বাদিতি চেন্নোত্তমাস্পদত্বাৎ সঙ্গবৎ ॥ ২১ ॥</p>
<p class="Text">২১— যদি ভক্তি রাগরূপা হয় তাহলে যোগশাস্ত্রোক্ত পাঁচ ক্লেশের মধ্যে পরিগণিত হয় ‘রাগ’ (আসক্তি) এবং এতে কোনো তফাৎ নেই, সুতরাং এক্ষেত্রে এই রাগস্বরূপা ভক্তি মুমুক্ষু দ্বারাও ত্যজ্য— একথা বলা ঠিক নয়, কেননা এই অনুরাগ যাতে করা হয় রাগের বা আসক্তির যে আশ্রয় তা শ্রেষ্ঠ । ঈশ্বর বিষয়ক অনুরাগকেই ভক্তি বলে । অতএব তা ত্যজ্য নয় । বিষয়রাগই ত্যজ্য । যখন ‘সঙ্গ’ ত্যাগ করতে বলা হয় এর তাৎপর্য হল কুসঙ্গ ত্যাগ করা, সৎসঙ্গকে কখনোই ত্যাগ করতে বলা হয়নি, কেননা সাধু এবং মহাত্মাদের সঙ্গ হল সকলেরই উত্তম আশ্রয় ।</p>
<p class="Text"><span class="char-style-override-1">তদেব কর্মিজ্ঞানিযোগিভ্য আধিক্যশব্দাৎ ॥ ২২ ॥</span></p>
<p class="Text">২২— সুতরাং ভক্তিই সর্বশ্রেষ্ঠ, ইহা নিশ্চিত । কারণ ভগবান কর্মী, জ্ঞানী এবং যোগিগণের মধ্যে ভক্তকেই শ্রেষ্ঠ বলেছেন ।(১)</p>
<p class="Footnotes">(১)তপস্বিভ্যোঽধিকো যোগী জ্ঞানিভ্যোঽপি মতোঽধিকঃ ।</p>
<p class="Footnotes">কর্মিভ্যশ্চাধিকো যোগী তস্মাৎ যোগী ভবার্জুন ॥</p>
<p class="Footnotes">যোগিনামপি সর্বেষাং মদ্গতেনান্তরাত্মনা ।</p>
<p class="Footnotes">শ্রদ্ধাবান্ ভজতে যো মাং স মে যুক্ততমো মতঃ ॥</p>
<p class="Footnotes">(গীতা ৬|৪৬-৪৭)</p>
<p class="Text">প্রশ্ন — <span class="char-style-override-1">নিরূপণাভ্যামাধিক্যসিদ্ধেঃ ॥ ২৩ ॥</span></p>
<p class="Text">২৩— (গীতার দ্বাদশ অধ্যায়ে) অর্জুনের প্রশ্ন আর ভগবানের উত্তরে ভক্তের শ্রেষ্ঠত্বই সিদ্ধ হয় ।</p>
<p class="Text"><span class="char-style-override-1">নৈব শ্রদ্ধা তু সাধারণ্যাৎ ॥ ২৪ ॥</span></p>
<p class="Text">২৪— ভক্তি যে শ্রদ্ধারূপই, এরূপ মনে করা উচিত নয় । কারণ শ্রদ্ধা বিহিত কর্মমাত্রের অঙ্গীভূত (কিন্তু ঈশ্বর ভক্তি এরূপ নয়) ।</p>
<p class="Text para-style-override-3">তস্যাং তত্ত্বে চানবস্থানাৎ ॥ ২৫ ॥</p>
<p class="Text">২৫— যদি শ্রদ্ধাকে ভক্তিরূপ মানা হয় তাহলে অনবস্থা দোষ আসে ।(১) তাই শ্রদ্ধা ভক্তি থেকে ভিন্ন ।</p>
<p class="Footnotes">(১)গীতা ভগবান বলেছেন, ‘শ্রদ্ধাবান্ ভজতে যো মাং.......’ (যে শ্রদ্ধাপূর্বক আমার ভজনা করে.............)| এইভাবে শ্রদ্ধাকে ভক্তির অঙ্গরূপে বলা হয়েছে | যদি শ্রদ্ধা ও ভক্তি একই হত তাহলে অঙ্গরূপে কথিত ‘শ্রদ্ধা’ কী ? যদি তা ভক্তিই হয় তাহলে তার অঙ্গরূপে দ্বিতীয় কোনো ‘শ্রদ্ধা’ হতে পারে | এইভাবে বিচারের পরম্পরার শেষ নেই | একেই অনবস্থা দোষ বলা হয় ।</p>
<p class="Text para-style-override-3">ব্রহ্মকাণ্ডং তু ভক্তৌ তস্যানুজ্ঞানায় সামান্যাৎ ॥ ২৬ ॥</p>
<p class="Text">২৬— শ্রুতিতে যা ‘ব্রহ্মকাণ্ড’ (ব্রহ্মতত্ত্বের নিরূপণের প্রকরণ), তা ভক্তির জন্যই, জ্ঞানের জন্য নয় । কারণ ব্রহ্মকাণ্ড যেমনভাবে অজ্ঞাত অর্থের জ্ঞান করায়, তদনুরূপ যে দুটি শেষে কাণ্ড আছে, তাতেও অজ্ঞাত অর্থের জ্ঞান করায় । এই দৃষ্টিতে সব কাণ্ডই সমান, (যদি এর দ্বারা ব্রহ্মকাণ্ডকে জ্ঞানকাণ্ড বলা হয়, তাহলে তো ধর্মকাণ্ড প্রদানকারী কর্মকাণ্ডকেও জ্ঞানকাণ্ড বলা যেতে পারে) অতএব ভক্তির লক্ষ্যে ব্রহ্মকাণ্ড প্রারম্ভ হওয়ার জন্য একে ভক্তিকাণ্ড বলেও মানা উচিত ।</p>
<p class="Chapter-End">দ্বিতীয় আহ্নিক সমাপ্ত</p>
<p class="Chapter-End"><span class="char-style-override-1">প্রথম অধ্যায় সমাপ্ত</span></p>


<p class="Page-Break"> </p>
<p class="Heading" id="toc_marker-3-2">দ্বিতীয় অধ্যায়</p>
<p class="Sub-Heading" id="toc_marker-3-2-1" xml:lang="en-US">প্রথম আহ্নিক</p>
<p class="Text"><span class="char-style-override-1">বুদ্ধিহেতুপ্রবৃত্তিরাবিশুদ্ধেরবঘাতবৎ ॥ ২৭ ॥</span></p>
<p class="Text">২৭— শ্রবণ, মনন ইত্যাদি সমস্ত ততকাল সাধনাতে লাগিয়ে রাখতে হবে যতকাল অন্তঃকরণ শুদ্ধ হয়ে ব্রহ্মজ্ঞানের যোগ্য না হয়ে ওঠে । যেমন ‘<span class="char-style-override-1">ব্রীহীন্ অবহন্তি</span>’— এই শাস্ত্রবাক্য অনুসারে ধানের উপর ততক্ষণই মুসলের আঘাত করা উচিত যতক্ষণ না তার সমস্ত খোসা ছাড়ানো হয়ে যায় । </p>
<p class="Text para-style-override-3">তদঙ্গানাং চ ॥ ২৮ ॥</p>
<p class="Text">২৮— ব্রহ্মজ্ঞান প্রাপ্তির জন্য শ্রবণ, মনন ইত্যাদি সাধনের অঙ্গীভূত যে গুরুসেবা, শাস্ত্রবিচার, শম-দমাদি সাধন, সেগুলিও অন্তঃকরণ (চিত্ত) শুদ্ধ না হওয়া পর্যন্ত পালন করতে হয় ।</p>
<p class="Text para-style-override-3">তামৈশ্চর্যপরাং কাশ্যপঃ পরত্বাৎ ॥ ২৯ ॥</p>
<p class="Text">২৯—আচার্য কশ্যপ বিশ্বাস করেন যে, বুদ্ধি যখন একমাত্র পরমেশ্বরকেই আশ্রয় করে, তখনই সেই বুদ্ধি মোক্ষদায়িনী হয়ে ওঠে, কারণ পরমেশ্বর সর্ব জীবের থেকে পর, (তাঁর মতে পরমেশ্বর ও জীব) সর্বতোভাবে ভিন্ন ।</p>
<p class="Text"><span class="char-style-override-1">আত্মৈকপরাং বাদরায়ণঃ ॥ ৩০ ॥</span></p>
<p class="Text">৩০— আচার্য বাদরায়ণ (বেদব্যাস) কেবল চিদ্ঘন আত্মার আশ্রয় গ্রহণকারী বুদ্ধিকেই মোক্ষদায়িনী বলে মানেন(১) (তাঁর মতে একমাত্র বিশুদ্ধ চিৎ-সত্তাই পরমার্থ বস্তু । পরমাত্মা ও জীবাত্মার ভিন্নতা কেবল কল্পিত, বাস্তবে কোনো ভেদ নেই) ।</p>
<p class="Footnotes">(১)আত্মেতি তূপগচ্ছন্তি গ্রাহয়ন্তি চেতি । (ব্রহ্মসূত্র ৪|১|৩)<span class="char-style-override-2"></span></p>
<p class="Text"><span class="char-style-override-1">উভয়পরাং শাণ্ডিল্যঃ শব্দোপপত্তিভ্যাম্ ॥ ৩১ ॥</span></p>
<p class="Text">৩১— শাণ্ডিল্য বেদবাক্য তথা যুক্তির ভিত্তিতে ব্রহ্ম এবং জীবাত্মা— এই দুইয়ের আশ্রয় গ্রহণকারী বুদ্ধিকে মুক্তিদায়িনীরূপে স্বীকার করেন ।(১)</p>
<p class="Footnotes">(১)সর্বং খল্বিদং ব্রহ্ম তজ্জলানিতি শান্ত উপাসীত। .....এষ ম আত্মাঽন্তর্হৃদয়েঽণীয়ান্........এতদ্ ব্রহ্মৈতমিতঃ প্রেত্যাভিসম্ভবিতাস্মীতি যস্য স্যাদগ্ধা ন বিচিকিৎসাস্তীতি স স্মাহ শাণ্ডিল্যঃ শাণ্ডিল্যঃ (ছান্দোগ্যোপনিষদ্ ৩|১৪|১৪)</p>
<p class="Footnotes">এগুলি হল প্রমাণ | যুক্তি এই যে ব্রহ্ম, পরমেশ্বর ও জীব উভয়রূপেই বর্ণিত আছে । ‘যতো বা ইমানি ভূতানি জায়ন্তে’| (তৈত্তিরীয়োপনিষদ্ ৩|২|১)<span class="char-style-override-2">—</span>এতে পরমেশ্বরূপে তিনি বর্ণিত হয়েছেন আর ‘মমৈবাংশো জীবলোকে জীবভূতঃ সনাতনঃ’ (গীতা ১৫|৭) ইত্যাদি বচনে তিনি জীবরূপে বর্ণিত হয়েছে ।</p>
<p class="Text"><span class="char-style-override-1">বৈষম্যাদসিদ্ধমিতি চেন্নাভিজ্ঞানবদবৈশিষ্ট্যাৎ ॥ ৩২ ॥</span></p>
<p class="Text">৩২— যদি বলা হয় যে, ব্রহ্ম এবং জীবে সামঞ্জস্য না থাকায় বুদ্ধির দ্বারা এই দুইয়ের আশ্রয় গ্রহণ প্রমাণিত হয় না, তাহলে ঠিক বলা হয় না । কারণ এইটি সেই বস্তুই— এই প্রত্যভিজ্ঞায় ‘ইহা’ ও ‘উহা একই, (অর্থাৎ উপলব্ধিতে) যেমন তাদের ঐক্যবোধ হয়, তেমনই যিনি ব্রহ্ম তিনিই জীবের স্বরূপ, এইরূপ বোধ হলে জীব ও ব্রহ্মে আপাত অসমাঞ্জস্যের অবসান হয় । (শাণ্ডিল্যের মতেও জীব ও ব্রহ্মে স্বরূপগত ঐক্য বিদ্যমান) ।</p>
<p class="Text"><span class="char-style-override-1">ন চ ক্লিষ্টঃ পরঃ স্যাদনন্তরং বিশেষাৎ ॥ ৩৩ ॥</span></p>
<p class="Text">৩৩— ব্রহ্ম এবং জীবের একত্ব স্বীকৃত হলেও, জীব উপাধিধারী আত্মার যে দুঃখ-কষ্ট তা পরমেশ্বরকে স্পর্শ করতে পারে না, কারণ চিদ্ অংশে অভেদ নির্ণীত হলেও দুঃখ-কষ্ট ইত্যাদি জীবাত্মাতেই বর্তায় এবং এর দ্বারাই জীবাত্মা ও পরমাত্মার ভিন্নতা ধরা পড়ে, প্রমাণিত হয় ।</p>
<p class="Text"><span class="char-style-override-1">ঐশ্বর্যং তথেতি চেন্ন স্বাভাব্যাৎ ॥ ৩৪ ॥</span></p>
<p class="Text">৩৪— যদি বলা হয়, পরমেশ্বরের যেমন দুঃখ-কষ্ট নেই তেমনই ঐশ্বর্য নেই, তবে তা ঠিক নয়, কারণ ঐশ্বর্য তো ঈশ্বরের স্বাভাবিক শক্তি । (সুতরাং এতে কোনো অন্তরায়ের সৃষ্টি হতে পারে না ।)</p>
<p class="Text"><span class="char-style-override-1">অপ্রতিষিদ্ধং পরৈশ্বর্যং তদ্ভাবাচ্চ নৈবমিতরেষাম্ ॥ ৩৫ ॥</span></p>
<p class="Text">৩৫— শ্রুতিতেও পরমেশ্বরের ঐশ্বর্যকে অস্বীকার করা হয়নি । (বরং ঈশ্বরে ঐশ্বর্য স্বাভাবিক বলা হয়েছে) সেই প্রকার জীবসকলের ব্রহ্মভাব প্রতিপাদিত হওয়ায় তাদেরও দুঃখ-কষ্ট স্বাভাবিক নয় । (এগুলি আগন্তুক, অর্থাৎ আসে ও যায় ।)</p>
<p class="Text"><span class="char-style-override-1">সর্বানৃতে কিমিতি চেন্নৈবং বুদ্ধ্যানন্ত্যাৎ ॥ ৩৬ ॥</span></p>
<p class="Text">৩৬— যদি বলা হয়, সব জীবেরই যদি মুক্তি হয়ে যায় তাহলে সকল প্রকারেরই বুদ্ধির লয় ঘটে যাবে, সুতরাং তখন পরমাত্মারও কোনো ঐশ্বরিক উপাধি থাকার প্রয়োজন থাকবে না, ফলে তাঁরও আত্যান্তিক লয় হয়ে যাবে, অতএব তখন তাঁর স্বাভাবিক ঐশ্বের্যর কী প্রয়োজন ? তাহলে তা ঠিক নয়, কারণ জীব যেমন অসংখ্য, জীবোপাধিক বুদ্ধিও অসংখ্য । (ফলে কোনো কালেই সকল জীবের বুদ্ধির লয় হতে পারে না ।)</p>
<p class="Text"><span class="char-style-override-1">প্রকৃত্যন্তরালাদবৈকার্যং িচৎসত্ত্বেনানু-বর্তমানাৎ ॥ ৩৭ ॥</span></p>
<p class="Text">৩৭— (যদি পরমেশ্বরে কর্তৃত্বরূপ ঐশ্বর্য আছে বলে মেনে নেওয়া হয় তবে তিনি বিকারী প্রতিপন্ন হবেন, এর উত্তরে বলা যায়) পরমেশ্বর প্রকৃতি (মায়াশক্তি)র মাধ্যমে সৃষ্টি করেন । অতএব জড়-প্রপঞ্চের উপাদানভূত সমস্ত বিকার প্রকৃতি মাঝেই ঘটে, পরমেশ্বর অবিকারীই থাকেন । সর্বাবস্থায়ই তিনি নিজ চিত্ত-সত্তা অবলম্বনে প্রকৃতিতে অনুগত থাকেন, তাই তাঁর মধ্যে কর্তৃত্বরূপ ঐশ্বর্য সত্তা থাকলেও তাঁর কোনো বিকৃতি হয় না ।</p>
<p class="Text"><span class="char-style-override-1">তৎপ্রতিষ্ঠা গৃহপীঠবৎ ॥ ৩৮ ॥</span></p>
<p class="Text">৩৮— যদি প্রকৃতি বা মায়া দ্বারাই জগৎ সৃষ্ট হয়, তাহলে তো তাতেই (প্রকৃতি) জগৎ প্রতিষ্ঠিত বলা যায়, তাহলে আবার কী করে বলা হয় যে, ‘<span class="char-style-override-1">তস্মিন্ সর্বং প্রতিষ্ঠিতম্</span>’— ব্রহ্মেই সমস্ত জগৎ প্রতিষ্ঠিত ? এই শঙ্কার উত্তরে বলা হয়েছে—এই ব্রহ্ম, প্রকৃতি বা মায়ারও আশ্রয়, সুতরাং প্রকৃতিতে প্রতিষ্ঠিত এই জগৎ অবশ্যই ব্রহ্মেও প্রতিষ্ঠিত— একথায় কোনো বিরোধাভাস নেই । যেমন ঘরে মধ্যে খাট বা চেয়ারে কেউ বসে থাকলে বলা হয় যে, লোকটি ঘরে বসে রয়েছে ।</p>
<p class="Text"><span class="char-style-override-1">মিথোঽপেক্ষণাদুভয়ম্ ॥ ৩৯ ॥</span></p>
<p class="Text">৩৯— সৃষ্টি কাের্য ব্রহ্ম এবং প্রকৃতি— উভয়েই পরস্পরের অপেক্ষা রাখেন । অতএব দুই-ই সৃষ্টির কারণ ।</p>
<p class="Text"><span class="char-style-override-1">চেত্যচিতোর্ন তৃতীয়ম্ ॥ ৪০ ॥</span></p>
<p class="Text">৪০— চৈত্য আর চিৎ (জ্ঞেয় আর জ্ঞাতারূপ অর্থাৎ প্রকৃতি এবং পুরুষ) ছাড়া তৃতীয় কোনো বস্তু (জগতে) নেই ।</p>
<p class="Text"><span class="char-style-override-1">যুক্তৌ চ সম্পরায়াৎ ॥ ৪১ ॥</span></p>
<p class="Text">৪১— প্রকৃতি এবং পুরুষ (জড় এবং চেতন) অনাদি কাল হতে পরস্পর সংযুক্ত ।(১)</p>
<p class="Footnotes">(১)প্রকৃতিং পুরুষং চৈব বিদ্ধ্যনাদী উভাবপি । (গীতা ১৩|১৯)</p>
<p class="Text"><span class="char-style-override-1">শক্তিত্বান্নানৃতং বেদ্যম্ ॥ ৪২ ॥</span></p>
<p class="Text">৪২— জ্ঞেয় প্রকৃতি মায়ারূপা হওয়াতে সম্পূর্ণ মিথ্যা, তা মনে করা ঠিক নয়, কেননা প্রকৃতি তো ব্রহ্মেরই শক্তি ।</p>
<p class="Text"><span class="char-style-override-1">তৎপরিশুদ্ধিশ্চ গম্যা লোকবল্লিঙ্গেভ্যঃ ॥৪৩ ॥</span></p>
<p class="Text">৪৩— ভক্তির পরিশুদ্ধি (দৃঢ়তা এবং নির্মলতা)-র জ্ঞান লৌকিক প্রীতির মতোই বাহ্য চিহ্ন দ্বারা প্রকাশিত হয় । (যেমন প্রিয়তমকে নিয়ে আলোচনা করলে প্রিয়ার পুলক-অশ্রুপাত ইত্যাদি দ্বারা তার আন্তরিক প্রেমকে জানা যায়, সেইরূপ ভগবৎকথা শ্রবণ ও নাম-সংকীর্তন দ্বারা রোমাঞ্চ-অশ্রুপাত ইত্যাদির দ্বারা ভক্তের ভক্তির বিশুদ্ধতা ও দৃঢ়তা অনুমান করা যায় ।)</p>
<p class="Text para-style-override-3">সম্মানবহুমানপ্রীতিবিরহেতরবি-</p>
<p class="Text para-style-override-3">চিকিৎসামহিমখ্যাতিতদর্থ-</p>
<p class="Text para-style-override-3">প্রাণস্থানতদীয়তাসর্বতদ্ ভাবাপ্রাতিকূল্যাদীনি</p>
<p class="Text"><span class="char-style-override-1">চ স্মরণেভ্যো বাহুল্যাৎ ॥ ৪৪ ॥</span></p>
<p class="Text">৪৪— অর্জুনের ন্যায় ভগবানকে সম্মান প্রদর্শন করার বুদ্ধি (মতি), ইক্ষ্বাকুর ন্যায় ভগবানের মতো তাঁর নাম বা বর্ণাক্ষরের প্রতি বিশেষ সম্মান (তার দর্শনে ভগবৎ প্রেমের উদয় হওয়া), বিদুর ইত্যাদির ন্যায় ভগবান বা ভগবদ্ভক্ত দর্শনে প্রীতি, গোপিনীদের ন্যায় ভগবানের বিরহানুভূতি, উপমন্যু বা শ্বেতদীপ-বাসীদের ন্যায় ভগবান ভিন্ন অন্য বস্তুতে স্বাভাবিকভাবে অরুচি, ভীষ্ম এবং বেদব্যাসাদির ন্যায় অবিরাম ভগবদ্-মহিমা বর্ণন, ব্রজবাসীগণ ও শ্রীহনুমানের ন্যায় কেবল ভগবানের জন্যই জীবন ধারণ,(১) প্রহ্লাদের ন্যায় সর্ববস্তুতে ভগবদ্দর্শন, ভীষ্ম, যুধিষ্ঠির প্রভৃতির ন্যায় কখনও ভগবানের প্রতি বিরূপ আচরণ না করা ইত্যাদি নানারূপ ভক্তিসূচক নিদর্শন স্মৃতিশাস্ত্রে (পুরাণ-ইতিহাসের বর্ণনায়) লক্ষ করা যায় ।</p>
<p class="Footnotes">(১)রাজা বলী আদির ন্যায় ‘আমি’ এবং ‘আমার’ এ সমস্তই ভগবানের<span class="char-style-override-2">—</span>এরূপ দৃঢ় ভাব রাখা ।</p>
<p class="Text"><span class="char-style-override-1">দ্বেষাদয়স্তু নৈবম্ ॥ ৪৫ ॥</span></p>
<p class="Text">৪৫— (মনিবের প্রতি অনুগত সেবকেও মনিবের অনুগ্রহের ন্যূনাধিক্য ঘটলে তাঁর প্রতি ঈর্ষা বা দ্বেষ পোষণ করে থাকে, প্রেম বা ভক্তির ক্ষেত্রও কি তা হয় ? না তা হয় না ।) ভগবানে যার ভক্তি বা প্রেম তার এই প্রকার দ্বেষভাব কখনও সম্ভব নয় ।(১)</p>
<p class="Footnotes">(১)প্রমাণ হল<span class="char-style-override-2">—</span></p>
<p class="Footnotes">ন ক্রোধো ন চ মাৎসর্যং ন লোভো নাশুভা মতিঃ ।</p>
<p class="Footnotes">ভবন্তি কৃতপুণ্যানাং ভক্তানাং পুরুষোত্তম ।।</p>
<p class="Footnotes">(মহাভারত, অনুশাসনপর্ব ১৪০|১৩৫)</p>
<p class="Text"><span class="char-style-override-1">যদ্বাক্যশেষাৎ প্রাদুর্ভাবেষ্বপি সা ॥ ৪৬ ॥</span></p>
<p class="Text">৪৬— ভগবানের অবতার-বিগ্রহের প্রতি যে ভক্তি তাকেও পরাভক্তিই বলা হয় । ভগবদ্গীতায় ভগবানের এইরূপ উক্তি পাওয়া যায় । প্রথমে দেবভক্তগণের দেবতা-প্রাপ্তির কথা বলে পরে তাঁর ভক্তগণের তাঁকে প্রাপ্তির কথা বলেছেন (গীতা ৭ ।২৩) ।</p>
<p class="Text"><span class="char-style-override-1">জন্মকর্মবিদশ্চাজন্মশব্দাৎ ॥ ৪৭ ॥</span></p>
<p class="Text">৪৭— ভগবানের অবতারের জন্ম-কর্ম রহস্য যিনি জানতে পারেন, তাঁর আর জন্ম হয় না, ভগবান শ্রীকৃষ্ণ নিজমুখে এই কথা জানিয়েছেন (গীতা ৪ ।৯) ।</p>
<p class="Text"><span class="char-style-override-1">তচ্চ দিব্যং স্বশক্তিমাত্রোদ্ভবাৎ ॥ ৪৮ ॥</span></p>
<p class="Text">৪৮— অবতারের জন্ম ও কর্ম দিব্য, (জীবের শরীরের ন্যায় কর্মফলের অধীন নয় বা পঞ্চভূত হতে সৃষ্ট নয়), কেননা তিনি যোগমায়া শক্তিতে প্রকাশিত (অতএব তাঁর শরীর অপ্রাকৃত এবং চিন্ময় । অহংকর্তৃত্ব-বর্জিত ও ফলাকাঙ্ক্ষা রহিত হওয়ায় তাঁর সমস্ত কর্মই দিব্য হয়ে থাকে ।)</p>
<p class="Text"><span class="char-style-override-1">মুখ্যং তস্য হি কারুণ্যম্ ॥ ৪৯ ॥</span></p>
<p class="Text">৪৯— জীবের প্রতি তাঁর অহৈতুকী কৃপা বিতরণই হল তাঁর জন্মগ্রহণের মুখ্য কারণ ।</p>
<p class="Text"><span class="char-style-override-1">প্রাণিত্বান্ন বিভূতিষু ॥ ৫০ ॥</span></p>
<p class="Text">৫০— ‘মনুষ্যগণের মধ্যে আমি নৃপতি’ গীতোক্ত (১০ ।২৭) এই ভগবদ্বাক্য অনুসারে রাজকীয় আদিতে বিশেষ শক্তিসম্পন্ন ব্যক্তিগণকে ভগবানের বিশেষ রূপ বলা হয়, অতএব তাঁদের প্রতি যে ভক্তি আসে তাতেও মোক্ষ হওয়া উচিত— যদি এই বলা হয়, তাহলে তার উত্তরে জানানো হচ্ছে যে, শক্তিযুক্ত বিভূতিগুলির প্রতি যে ভক্তি তা কখনো পরাভক্তি নয় (এর দ্বারা পরাভক্তির সাধন হতে পারে মাত্র), কারণ তাঁরা সকলেই দেহধারী প্রাণীমাত্র । (জীবোপাধি রহিত পরমেশ্বর বিষয়ক ভক্তিকেই একমাত্র পরাভক্তি বলা হয় ।)</p>
<p class="Text"><span class="char-style-override-1">দ্যূতরাজসেবয়োঃ প্রতিষেধাচ্চ ॥ ৫১ ॥</span></p>
<p class="Text">৫১— ধর্মশাস্ত্রে দ্যূতক্রীড়া ও নৃপতিকে উপাসনা করা নিষিদ্ধ কথিত হয়েছে । পরাভক্তির দ্বারাও তাঁরা আশ্রয় রূপে গণ্য হতে পারেন না । (যদি তাঁরা ঈশ্বর-রূপে উপাসনার যোগ্য হতেন তবে তার নিষেধ করা হত না ।)</p>
<p class="Text"><span class="char-style-override-1">বাসুদেবেঽপীতি চেন্নাকারমাত্রত্বাৎ ॥ ৫২ ॥</span></p>
<p class="Text">৫২— যদি বলা হয় বাসুদেবকেও তো বিভূতির মধ্যে গণনা করা হয় (গীতা ১০ ।৩৭) সুতরাং নৃপতি ইত্যাদির মতো ইনিও ভজনীয় নন, তাহলে তা ঠিক নয়, কেননা উনি এখানে শুধুমাত্র দেহ-আকার ধারণ করায় মনুষ্য এবং বসুদেবপুত্র হয়েছে । আসলে ইনি সাক্ষাৎ পরব্রহ্ম বিষ্ণু । এই বিষয়ে শাস্ত্রপ্রমাণ রয়েছে ।(১)</p>
<p class="Footnotes">(১)যদোর্বংশং নরঃ শ্রুত্বা সর্বপাপৈঃ প্রমুচ্যতে ।</p>
<p class="Footnotes">যত্রাবতীর্ণং বিষ্ণবাখ্যং পরং ব্রহ্ম নরাকৃতি ॥</p>
<p class="Footnotes">(বিষ্ণুপুরাণ ৪|১১|২)</p>
<p class="Footnotes">‘কৃষ্ণন্তু ভগবান্ স্বয়ম্’ (ভাগবত ১|৩|২৮) ইত্যাদি ।</p>
<p class="Text"><span class="char-style-override-1">প্রত্যভিজ্ঞানাচ্চ ॥ ৫৩ ॥</span></p>
<p class="Text">৫৩— ভগবান বাসুদেবের (শ্রীকৃষ্ণের) বিষ্ণু-স্বরূপতা বিষয়ে প্রত্যভিজ্ঞা (পূর্বানুভূতির স্মৃতি) পাওয়া যায় ।(২)</p>
<p class="Footnotes">(২)মুনিবর মার্কণ্ডেয় যুধিষ্ঠিরকে বলেন<span class="char-style-override-2">—</span>‘আমি প্রলয়-কালে বালক মুকুন্দরূপী যে পরমেশ্বরকে দেখেছিলাম, তিনিই আপনার আত্মীয় শ্রীকৃষ্ণ’</p>
<p class="Footnotes">যঃ স দেবো ময়া দৃষ্টঃ পুরা পদ্মায়তেক্ষণঃ ।</p>
<p class="Footnotes">স এব পুরুষব্যাঘ্রঃ সম্বন্ধী তে জনার্দনঃ ॥</p>
<p class="Footnotes">(মহাভারত বনপর্ব ১৮৯|৫২)<span class="char-style-override-2"></span></p>
<p class="Text"><span class="char-style-override-1">বৃষ্ণিষু শ্রৈষ্ঠ্যেন তৎ ॥ ৫৪ ॥</span></p>
<p class="Text">৫৪— যেহেতু যদুবংশীয়গণের মধ্যে বাসুদেবই সর্বশ্রেষ্ঠ এটি বোঝাবার জন্য গীতায় বিভূতি বর্ণনার প্রসঙ্গে তাঁর নামও করা হয়েছে । যেমন দ্বাদশ আদিত্যগণের মধ্যে বিষ্ণুকে বিভূতিরূপে বর্ণনা করা হয়েছে । (গীতা ১০-২১), কিন্তু তিনি তো বিভূতিমাত্র নন, তিনি সাক্ষাৎ পরমেশ্বর । আদিত্যগণের মধ্যে বিষ্ণুনামক আদিত্যই সর্বশ্রেষ্ঠ, শুধুমাত্র এটুকুই প্রতিপাদন করার জন্য সেখানে তাঁর নাম করা হয়েছে ।</p>
<p class="Text"><span class="char-style-override-1">এবং প্রসিদ্ধেষু চ ॥ ৫৫ ॥</span></p>
<p class="Text">৫৫— এই প্রকার সাক্ষাৎ বিষ্ণুরূপে প্রসিদ্ধ বামন আদি যে অবতার সকল আছেন, তাঁদের প্রতি যে ভক্তি, তাও মোক্ষদায়িনী পরাভক্তি রূপেই বিবেচ্য ।</p>
<p class="Chapter-End">প্রথম আহ্নিক সমাপ্ত ।</p>
<p class="Sub-Heading" id="toc_marker-3-2-2" xml:lang="en-US">দ্বিতীয় আহ্নিক</p>
<p class="Text"><span class="char-style-override-1">ভক্ত্যা ভজনোপসংহারাদ্গৌণ্যা পরায়ৈ-তদ্ধেতুত্বাৎ ॥ ৫৬ ॥</span></p>
<p class="Text">৫৬—গীতার (৯ ।১৪, ২৯)(১) আদি শ্লোক অনুসারে ভক্তি পদের দ্বারা ভজনের পরিণতি বোঝানোয় সেখানে গৌণী ভক্তির কথাই বুঝতে হবে । কারণ গৌণী ভক্তি হল পরাভক্তি প্রাপ্তিরই হেতু ।</p>
<p class="Footnotes">(১)সততং কীর্তয়ন্তো মাং যতন্তশ্চ দৃঢ়ব্রতাঃ ।</p>
<p class="Footnotes">নমস্যস্তশ্চ মাং ভক্ত্যা নিত্যযুক্তা উপাসতে॥</p>
<p class="Footnotes">যে ভজন্তি তু মাং ভক্ত্যা ময়ি তে তেষু চাপ্যহম্॥</p>
<p class="Text"><span class="char-style-override-1">রাগার্থপ্রকীর্তিসাহচর্যাচ্চেতরেষাম্ ॥ ৫৭ ॥ </span></p>
<p class="Text">৫৭— (গীতায় ১১ ।৩৬)-এ কীর্তনের দ্বারা ভগবানের প্রতি অনুরাগ হওয়ার কথা বলা হয়েছে । তাই ভগবানের নাম কীর্তন যেমন ভগবদ্ অনুরাগের হেতু, তদনুরূপ তার সঙ্গে সঙ্গে ভগবদ্নাম-শ্রবণ বন্দনা ইত্যাদি অন্যান্য প্রকার যে ভজন বা সাধন প্রণালী আছে, তাও ভগবদ্-অনুরাগরূপ পরাভক্তির প্রাপ্তি করায়, একথা মানতে হয় ।</p>
<p class="Text"><span class="char-style-override-1">অন্তরালে তু শেষাঃ সু্যরুপাস্যাদৌ চ কাণ্ডত্বাৎ ॥ ৫৮ ॥</span></p>
<p class="Text">৫৮— গীতায় (৯ ।১৩ থেকে ৯ ।২৯ পর্যন্ত শ্লোকের মধ্যেকার ১৪, ১৫, ২২, ২৫, ২৬, ২৭, ২৮ নং শ্লোকে) কীর্তন, ভজন, ব্রত, নমস্কার, জ্ঞানযজ্ঞ, ধ্যান, যাগ (পূজা), দান, সর্বকর্মার্পণ ইত্যাদি যে সমস্ত গৌণী ভক্তির কথা বলা হয়েছে, সে সমস্তই হল পরাভক্তির অঙ্গীভূত । শুধু তাই নয়, ‘<span class="char-style-override-1">মনো ব্রহ্মেত্যুপাসীত</span>’ ইত্যাদি বাক্য দ্বারা লক্ষিত যে সাধনপদ্ধতি তাও পরাভক্তিরই অঙ্গ, কারণ সমস্ত ব্রহ্মকাণ্ড ভক্তিকাণ্ডেরই প্রকারান্তর মাত্র । (ভক্তি ও তার সাধনের প্রতিপাদক) ।</p>
<p class="Text"><span class="char-style-override-1">তাভ্যঃ পাবিত্রমুপক্রমাৎ ॥ ৫৯ ॥</span></p>
<p class="Text">৫৯— এই গৌণীভক্তিদ্বারা (পাপক্ষয় হওয়ায় অন্তঃকরণ শুদ্ধ হওয়ায়) পবিত্রতা প্রাপ্তি হয় । কারণ নবম অধ্যায়ের প্রারম্ভে (গীতা ৯ ।২) ‘<span class="char-style-override-1">পবিত্রমিদমুত্তমম্</span>’ পদের দ্বারা এ সব কিছুকেই পবিত্র বলা হয়েছে ।</p>
<p class="Text"><span class="char-style-override-1">তাসু প্রধানযোগাৎ ফলাধিক্যমেকে ॥ ৬০ ॥</span></p>
<p class="Text">৬০— পূর্বোক্ত কীর্তনাদি সাধন মুখ্য ভক্তি লাভ করাবার হেতু বলাতে এই সিদ্ধ হয় যে, পরাভক্তি সম্পন্ন সাধক যদি নমস্কার কীর্তনাদি করে তাহলে শ্রেষ্ঠতর ফল প্রাপ্ত হবে— কোনো কোনো আচাের্যর এই হল অভিমত ।</p>
<p class="Text"><span class="char-style-override-1">নাম্নেতি জৈমিনিঃ সম্ভবাৎ ॥ ৬১ ॥</span></p>
<p class="Text">৬১— আচার্য জৈমিনির মতানুসারে ‘ভক্তি’ শব্দের প্রয়োগ হওয়ায় সমানাধিকরণ অন্বয় সম্ভব হয়, এইজন্য ভক্তিপূর্বক কীর্তন দ্বারা একমাত্র পরাভক্তি প্রাপ্ত করাই লক্ষ্য হওয়া উচিত, এর চেয়ে শ্রেষ্ঠ কিছুর কল্পনা বাঞ্ছনীয় নয় ।</p>
<p class="Text"><span class="char-style-override-1">অত্রাঙ্গপ্রয়োগাণাং যথাকালসম্ভবো গৃহাদিবৎ ॥ ৬২ ॥</span></p>
<p class="Text">৬২—পরাভক্তির সাধনগত কীর্তন-শ্রবণাদি অনুষ্ঠান সময়মতো হতে পারে । যেমন কুটির নির্মাণ করার জন্য তৃণ, কাঠ আদি সব সংগ্রহ করা হয় অর্থাৎ কুটির নির্মাণ করতে গেলে যেমন আগে কাঠ আনা হবে কি খড় আনা হবে এই বিবেচনা কেউ করে না, তেমনি সাধন করতে হলে আগে কীর্তন হবে কি আগে শ্রবণ হবে প্রভৃতি নিয়ে কোনো প্রশ্ন না রেখে যখন যেটা সম্ভব তখন তাই করতে হয় ।</p>
<p class="Text"><span class="char-style-override-1">ঈশ্বরতুষ্টেরেকোঽপি বলী ॥ ৬৩ ॥</span></p>
<p class="Text">৬৩— পূর্বোক্ত কীর্তনাদি সাধনার যে কোনো একটিতে বিশেষরূপে নিয়োজিত হলে সেটিই পরমেশ্বরকে সন্তুষ্ট করে তাঁর প্রাপ্তিতে হেতু হয় । (অর্থাৎ পরাভক্তি লাভ করাতে সমর্থ হয়) ।</p>
<p class="Text"><span class="char-style-override-1">অবন্ধোঽর্পণস্য মুখম্ ॥ ৬৪ ॥</span></p>
<p class="Text">৬৪— ভগবানের প্রতি সমর্পিত কর্ম শুভ-অশুভ ফল দিতে অসমর্থ হওয়ায় সেই কর্ম বন্ধনের কারণ হয় না । কর্ম-বন্ধনের এই অক্ষমতাই হল পরাভক্তি প্রাপ্তির উন্মুক্ত দ্বার ।</p>
<p class="Text"><span class="char-style-override-1">ধ্যাননিয়মস্তু দৃষ্টসৌকর্যাৎ ॥ ৬৫ ॥</span></p>
<p class="Text">৬৫— ধ্যানের প্রক্রিয়া বলার তাৎপর্য এই যে, এর ফলে ধ্যেয়ের স্বরূপে চিত্ত যাতে ভালো ভাবে লগ্ন হয় । এই হল ধ্যানের প্রত্যক্ষ ফল আর এই জন্যই ধ্যানের বিধি শিক্ষা আবশ্যক ।</p>
<p class="Text"><span class="char-style-override-1">তদ্যজিঃ পূজায়ামিতরেষাং নৈবম্ ॥ ৬৬ ॥</span></p>
<p class="Text">৬৬— গীতায় (৯ ।২৫) ‘<span class="char-style-override-1">যান্তি মদ্যাজিনোঽপি মাম্</span>’ এই বাক্যে যে ‘যজ’ ধাতুর প্রয়োগ হয়েছে তা কি </p>
<p class="Text">অগ্নিষ্টোম ইত্যাদি যজ্ঞের বাচক অথবা অন্য কিছুর ? এই প্রশ্নের উত্তরে বলা হচ্ছে যে এখানে ‘যজ’ ধাতু পূজার্থে ব্যবহৃত হয়েছে, এতদ্ভিন্ন যাগ-যজ্ঞাদি অর্থে ‘যজ’ ধাতুর (পূজার) ব্যবহৃত হয়নি ।</p>
<p class="Text para-style-override-3">পাদোদকং(১) তু পাদ্যমব্যাপ্তেঃ ॥ ৬৭ ॥</p>
<p class="Footnotes">(১)পাদোদকং ভগবতঃ প্রপুনাতি সদ্যঃ | (নৃসিংহপুরাণ ৫৯|৬৪)</p>
<p class="Text">৬৭— ‘পাদোদক’ শব্দ পাদ্য অর্থাৎ ভগবানের চরণ ধৌত করার উদ্দেশ্যে অর্পিত জল অর্থে প্রযুক্ত হয় । ‘সাক্ষাৎ চরণের জল’ অর্থ করলে অব্যাপ্তিদোষ হয়, কারণ ভগবানের সাক্ষাৎ চরণের জল পাওয়া সুলভ নয় ।</p>
<p class="Text"><span class="char-style-override-1">স্বয়মর্পিতং গ্রাহ্যমবিশেষাৎ ॥ ৬৮ ॥</span></p>
<p class="Text">৬৮— ভগবানকে নিবেদন করা বস্তু (বৈষ্ণব) ভক্তকে দেওয়া উচিত এই হল নিয়ম । প্রত্যেক (বৈষ্ণব) ভক্তেরই নিজের নিবেদিত নৈবেদ্য প্রসাদরূপে গ্রহণ করা উচিত, কারণ বিষ্ণুভক্ত হওয়ায় সেও অন্যান্য বৈষ্ণবের ন্যায় প্রসাদে অধিকারী ।</p>
<p class="Text"><span class="char-style-override-1">নিমিত্তগুণাব্যপেক্ষণাদপরাধেষু ব্যবস্থা ॥ ৬৯ ॥</span></p>
<p class="Text">৬৯— পূজায় অনেক রকম অপরাধের কথা বলা হয়েছে, তার মধ্যে নিমিত্ত, গুণ ও অনপেক্ষা অনুসারে ব্যবহার হয় । (কেননা কখনও নিমিত্ত দ্বারা, কখনও গুণ অর্থাৎ স্বভাব দ্বারা আবার কখনও অনিচ্ছায়ও অপরাধ হয়ে যায় । এগুলির মধ্যে অনিচ্ছা অপরাধের থেকে নিমিত্তাপরাধ এবং তার থেকে গুণাপরাধ হল অধিক দোষণীয়) ।</p>
<p class="Text"><span class="char-style-override-1">পত্রাদের্দানমন্যথা হি বৈশিষ্ট্যম্ ॥ ৭০ ॥</span></p>
<p class="Text">৭০— (গীতা ৯ ।২৬ অনুসারে) পত্র, পুষ্প দ্বারা উপলক্ষিত যে সকল নিবেদন ভগবানকে উদ্দেশ্য করে করা হয় তা পরাভক্তিরই অঙ্গ । যদি একথা না মানা হয় তা হলে বলতে হয় যে, পত্র, পুষ্প, ফল, জল এই চার বস্তু থেকে বিশিষ্ট দানই ভক্তির অঙ্গ হবে ।</p>
<p class="Text"><span class="char-style-override-1">সুকৃতজত্বাৎপরহেতুভাবাচ্চ ক্রিয়াসু শ্রেয়স্যঃ ॥ ৭১ ॥</span></p>
<p class="Text">৭১— পূর্বোক্ত গৌণভক্তি পূর্ব জন্মের পুণ্য ফলে প্রাপ্ত হয় এবং পরাভক্তির প্রাপ্তির পথে সহায়ক হয় । সেইজন্য এই গৌণভক্তি সমস্ত ক্রিয়ায় (কর্ম) কল্যাণ-কারিণী হয় ।</p>
<p class="Text"><span class="char-style-override-1">গৌণং ত্রৈবিধ্যমিতরেণ স্তুত্যর্থত্বাৎ সাহচর্যম্ ॥ ৭২ ॥</span></p>
<p class="Text">৭২— গৌণ ভক্তির তিনটি ভাগ আছে— আর্ত-ভক্তি, জিজ্ঞাসাসূচক-ভক্তি, অর্থার্থিভাবে ভক্তি । জ্ঞান ভক্তি হল পরাভক্তিরই রূপ, তার সাথে পূর্বোক্ত তিন প্রকার ভক্তির উল্লেখ, তার প্রশংসা-স্তুতির জন্য করা হয় ।</p>
<p class="Text"><span class="char-style-override-1">বহিরন্তরস্থমুভয়মবেষ্টিসববৎ ॥ ৭৩ ॥</span></p>
<p class="Text">৭৩— স্মরণ-কীর্তন ইত্যাদি বহিরঙ্গ সাধনরূপে স্বতন্ত্রভাবে অনুষ্ঠিত হয় আবার অন্তরঙ্গ পরাভক্তি সাধন রূপে পরতন্ত্রভাবেও অনুষ্ঠিত হয় । এইভাবে তা উভয়-রূপই হয় । এরকমই অবেষ্টি ও বৃহস্পতি ব্রত, যজ্ঞ কোথাও রাজসূয় এবং বাজপেয় যজ্ঞের অঙ্গ হিসাবে অনুষ্ঠিত হয় আবার কোথাও স্বতন্ত্র যজ্ঞ হিসাবেও অনুষ্ঠিত হয় । (যজ্ঞে প্রমাদবশত যে ত্রুটি থেকে যায়, তা বিষ্ণুর স্মরণে দূর হয়ে যায় ইত্যাদি বাক্য দ্বারা স্মরণ-কীর্তনাদির প্রাধান্যই সূচিত হয়েছে ।)</p>
<p class="Text"><span class="char-style-override-1">স্মৃতিকৃর্ত্যোঃ কথাদেশ্চার্তৌ প্রায়শ্চিত্ত-ভাবাৎ ॥ ৭৪ ॥</span></p>
<p class="Text">৭৪— স্মরণ, কীর্তন, কথা-শ্রবণ, নমস্কার ইত্যাদির সাধনকে, আর্তভক্তির প্রায়শ্চিত্তরূপে গণ্য করা হয় ।(১)</p>
<p class="Footnotes">(১)প্রায়শ্চিত্তান্যশেষাণি তপঃ কর্মাত্মকানি বৈ ।</p>
<p class="Footnotes">যানি তেষামশেষাণাং কৃষ্ণানুস্মরণং পরম্ ॥ (বিষ্ণুপুরাণ ২|৬|৩৭)</p>
<p class="Text para-style-override-3">ভূয়সামননুষ্ঠিতিরিতি চেদাপ্রয়াণমুপ-সংহারান্মহতৎস্বপি ॥ ৭৫ ॥</p>
<p class="Text">৭৫— যদি বলা হয় যে, আর্ত-ভক্তির আশ্রয়ে থেকে, ভয়ানক পাপ হতে মুক্তি পাবার জন্য ক্লেশসাধ্য শ্রেষ্ঠ কর্মসমূহের অনুষ্ঠান যদি না করা হয়, তাহলে এ থেকে রেহাই নেই অর্থাৎ কীর্তনাদি দ্বারা কেবলমাত্র লঘু পাপেরই ক্ষয় হয়— তবে তা ঠিক নয় । কারণ তারজন্য আমৃত্যু ভগবদ্ স্মরণের(১) বিধি আছে । অতএব স্মরণ-কীর্তনাদি দ্বারা ভয়ানক পাপ থেকেও মুক্তি হয় ।</p>
<p class="Footnotes">(১)তস্মাদহির্নিশং বিষ্ণুং সংস্মরন্ পুরুষো মুনে ।</p>
<p class="Footnotes">ন যাতি নরকং মর্ত্যঃ সংক্ষীণাখিলপাতকঃ ॥ (বিষ্ণুপুরাণ ২|৬|৪৩)</p>
<p class="Text"><span class="char-style-override-1">লঘ্বপি ভক্তাধিকারে মহৎক্ষেপকমপর-সর্বহানাৎ ॥ ৭৬ ॥</span></p>
<p class="Text">৭৬— একবার কৃত স্মরণকীর্তন যত লঘুই হোক, তার দ্বারা বড় বড় পাপ পর্যন্ত বিনষ্ট হয় । কারণ ভক্তের জন্যই ভগবৎস্মরণ এবং শরণাগতি ছাড়া কোনো প্রায়শ্চিত্তেরই প্রয়োজন নেই ।(২)</p>
<p class="Footnotes">(২)সর্বধর্মান্ পরিত্যজ্য মামেকং শরণং ব্রজ ।</p>
<p class="Footnotes">অহং ত্বাং সর্বপাপেভ্যো মোক্ষয়িষ্যামি মা শুচন্ ॥ (গীতা ১৮|৬৬)</p>
<p class="Text"><span class="char-style-override-1">তৎস্থানত্বাদনন্যধর্মঃ খলে বালীবৎ ॥ ৭৭ ॥</span></p>
<p class="Text">৭৭— স্মরণ-কীর্তন ইত্যাদিকে পাপের প্রায়শ্চিত্ত-রূপে উল্লিখিত চান্দ্রয়াণাদি কৃচ্ছ্রসাধনের পরিবর্তে প্রতিষ্ঠিত করা হয়েছে । এর দ্বারা সমস্ত পাপের নাশ তো হয়ই, উপরন্তু অন্যান্য প্রায়শ্চিত্ত— যেরূপ মুণ্ডন ইত্যাদি নানারূপ কাের্যর বিধি আছে, কীর্তন পরায়ণ ভক্তের সে সকল ইতর ধর্মপালন আবশ্যক নয়, যেমন যজ্ঞস্থানের যূপকাষ্ঠ সবসময় পশুকে বলিদানের উদ্দেশ্যে ব্যবহার না করে পশুকে বেঁধে রাখার কাজেও ব্যবহার করা যায় । তখন যূপকাষ্ঠের জন্য আবশ্যক অন্যান্য বিধি পালনের প্রয়োজন থাকে না ।</p>
<p class="Text"><span class="char-style-override-1">আনিন্দ্যযোন্যধিক্রিয়তে পারম্পর্যাৎ সামান্যবৎ ॥ ৭৮ ॥</span></p>
<p class="Text">৭৮— ভক্তিযোগে উচ্চ জাতি থেকে চণ্ডালাদি নীচ জাতি পর্যন্ত সমস্ত মানুষের সমান অধিকার আছে যেমন অহিংসা, সত্য, অস্তেয় ইত্যাদি ধর্মের অনুষ্ঠানে সকলের সমান অধিকার বর্তায় । গুরু ও শাস্ত্রবাক্যের পরম্পরায় এটি প্রমাণিত হয় ।</p>
<p class="Text"><span class="char-style-override-1">অতো হ্যবিপক্বভাবানামতি তল্লোকে ॥ ৭৯ ॥</span></p>
<p class="Text">৭৯— তাই ইহলোকে যার পরাভক্তি পরিপক্ব (সিদ্ধ) হয়নি সেই ভক্তও ভগবদ্ (শ্বেতদ্বীপ আদি) লোকে থেকে ভক্তিসাধন অনুষ্ঠান করে থাকে, এই সব কথা-তথ্য ইতিহাস-পুরাণ দ্বারা প্রমাণিত হয় ।(১)</p>
<p class="Footnotes">(১)ক্ষীরোদধেরুত্তরতঃ শ্বেতদ্বীপো মহাপ্রভঃ ।</p>
<p class="Footnotes">তত্র নারায়ণপরা মানবাশ্চন্দ্রবর্চসঃ ।</p>
<p class="Footnotes">একান্তভাবোপগতাস্তে ভক্তাঃ পুরুষোত্তমম্ ।। </p>
<p class="Footnotes">(মহাভারত, শান্তিপর্ব ৩৩৬|২৭-২৮)</p>
<p class="Text"><span class="char-style-override-1">ক্রমৈকগত্যুপপত্তেস্তু ॥ ৮০ ॥</span></p>
<p class="Text">৮০— এই মান্যতার দ্বারাই ক্রমগতি ও এক-গতির প্রতিপাদনকারী বাক্যগুলির সংগতি ঘটে । (অর্থাৎ যার ভক্তি পরপক্ব হয়নি সে ক্রমশ বিভিন্ন লোক ও গতি পরিক্রমা করে অন্তকালে পরিপক্বাবস্থায় ভগবানকে প্রাপ্ত হয় আর যে ব্যক্তি এখানেই পরাভক্তি অর্জন করে, সে আর কোনো গতি প্রাপ্ত না হয়ে একমাত্র ভগবানকেই প্রাপ্ত হয় । এই সিদ্ধান্ত মানলে তবেই, উভয়বিধ গতির কথা সংগতভাবে প্রতিপাদিত হয়) ।</p>
<p class="Text"><span class="char-style-override-1">উৎক্রান্তিস্মৃতিবাক্যশেষাচ্চ ॥ ৮১ ॥</span></p>
<p class="Text">৮১— গীতায় অষ্টম অধ্যায়ের ১০ নং থেকে ১৩ নং শ্লোক পর্যন্ত জীবের দেহত্যাগের পরবর্তী পরমা-গতির বর্ণনা করা হয়েছে, এই প্রসঙ্গের শেষে অর্থাৎ ২৪ নং শ্লোকে দেহত্যাগী জীবের ক্রমমুক্তি প্রতিপাদিত হয়েছে । এর দ্বারাও প্রমাণিত হয় যে, পরিপক্ক ভক্তিযুক্ত মানুষ (ভগবানে) অনন্য গতি লাভ করেন এবং যাঁদের ভক্তি এখনও পক্কতা লাভ করেনি তাঁরা ক্রমমুক্তির পথে যান ।</p>
<p class="Text"><span class="char-style-override-1">মহাপাতকিনাং ত্বার্তৌ ॥ ৮২ ॥</span></p>
<p class="Text">৮২— যদি চণ্ডাল বংশজাত (যোনি) সকল মানুষের ভক্তিতে অধিকার থাকে, তবে তো মহাপাপী মানুষেরও তাতে অধিকার থাকতে পারে । এর উত্তরে বলা হচ্ছে— যে ব্যক্তির দ্বারা, পতনের কারণরূপ মহাপাপ ঘটেছে, তার কেবল আর্তভক্তিতেই অধিকার আছে আর কিছুতে নয় । (তার দ্বারা পাপ নিবৃত্তি হয়ে গেলে তবেই সর্বপ্রকার ভক্তিতে অধিকার এসে যায় ।)</p>
<p class="Text"><span class="char-style-override-1">সৈকান্তভাবো গীতার্থপ্রত্যভিজ্ঞানাৎ ॥ ৮৩ ॥</span></p>
<p class="Text">৮৩— ঈশ্বরের প্রতি একান্তভাব বা অনন্য প্রেমই হল পরাভক্তি । গীতার শ্লোকাদি (৯ ।২২, ৬ ।৩০, ৯ ।৩৪, ১১ ।৫৫, ১২ ।৬) অর্থবোধে বিচার করলে তাই প্রমাণিত হয় ।</p>
<p class="Text"><span class="char-style-override-1">পরাং কৃত্বৈব সর্বেষাং তথা হ্যাহ ॥ ৮৪ ॥</span></p>
<p class="Text">৮৪— পরাভক্তির অনুগামী হলে তবেই কীর্তনাদি গৌণীভক্তির সাধনা মুক্তির পথে উপযোগিতা লাভ করে অর্থাৎ শুধু বাহ্যিক রূপে এগুলি মুক্তির প্রত্যক্ষ সাধনা নয়, এর দ্বারা পরাভক্তি লাভ হয় বলেই এটি মোক্ষপ্রাপ্তির কারণ রূপে গৃহীত হয় । ভগবান স্বমুখে সেই কথাই বলেছেন ।(১)</p>
<p class="Footnotes">(১)গীতায় ভগবান বলেছেন<span class="char-style-override-2">—</span></p>
<p class="Footnotes">য ইমং পরমং গুহ্যং মদ্ভক্তেষ্বভিধাস্যতি ।</p>
<p class="Footnotes">ভক্তিং ময়ি পরাং কৃত্বা মামেবৈষ্যত্যসংশয়ঃ ॥ (গীতা ১৮|৬৮)</p>
<p class="Chapter-End">দ্বিতীয় আহ্নিক সমাপ্ত</p>
<p class="Chapter-End para-style-override-3">দ্বিতীয় অধ্যায় সমাপ্ত</p>


<p class="Page-Break"> </p>
<p class="Heading" id="toc_marker-3-3">তৃতীয় অধ্যায়</p>
<p class="Sub-Heading" id="toc_marker-3-3-1" xml:lang="en-US">প্রথম আহ্নিক</p>
<p class="Text para-style-override-3">ভজনীয়েনাদ্বিতীয়মিদং কৃৎস্নস্য তৎস্বরূপ-ত্বাৎ ॥ ৮৫ ॥</p>
<p class="Text">৮৫— সমস্ত বিশ্বজগৎ ভগবানের সঙ্গে অভিন্ন, কারণ সবেরই স্বরূপ স্বয়ং তিনি । সেই কারণে সমস্ত বিশ্বই ভজনীয় ।</p>
<p class="Text"><span class="char-style-override-1">তচ্ছক্তির্মায়া জড়সামান্যাৎ ॥ ৮৬ ॥</span></p>
<p class="Text">৮৬— ভগবানের ঐশ্বর্যশক্তির নামই মায়া । এই মায়া ভগবান হতে ভিন্ন নয় । যেমন জড়-জগৎ স্বরূপত তিনিই, তেমনই মায়া-শক্তিও তিনিই ।</p>
<p class="Text"><span class="char-style-override-1">ব্যপকত্বাদ্বয়াপ্যানাম্ ॥ ৮৭ ॥</span></p>
<p class="Text">৮৭— ভগবান সচ্চিদানন্দস্বরূপে সকলের মধ্যে ব্যাপৃত । ব্যাপ্য বস্তুসকল ব্যাপকেরই স্বরূপ হয় । সুতরাং কোনো কিছুই ভগবানের থেকে ভিন্ন নয় ।</p>
<p class="Text"><span class="char-style-override-1">ন প্রাণিবুদ্ধিভ্যোঽসম্ভবাৎ ॥ ৮৮ ॥</span></p>
<p class="Text">৮৮—(এই জগৎসংসারের সৃষ্টি বুদ্ধিপূর্বক ঘটছে, চিন্তাভাবনার দ্বারা তা গঠিত হয়েছে । এর সূক্ষ্মতা, সৃষ্টিক্রম, উপযোগিতা, ব্যবস্থা লক্ষ করলে তা বোঝা যায় । কোনো জীবের বুদ্ধিতে কি এই জগৎ নির্মিত হতে পারে ? এই প্রশ্নের উত্তরে সূত্রকার বলছেন— ) না, এই জীবজগৎ কোনো প্রাণীর বুদ্ধির দ্বারা সৃষ্ট নয় । কারণ জীবের সীমিত বুদ্ধিতে এই কার্যসাধন সম্ভব নয় । (সুতরাং ঈশ্বরই হলেন এর সৃষ্টিকারী) ।</p>
<p class="Text"><span class="char-style-override-1">নির্মায়োচ্চাবচং শ্রুতীশ্চ নির্মিমীতে পিতৃবৎ ॥ ৮৯ ॥</span></p>
<p class="Text">৮৯—উঁচু-নীচু বা স্থূল-সূক্ষ্ম ভেদসম্পন্ন এই সমস্ত দৃশ্যজগৎ এবং প্রাণী সৃষ্টি করে তাদের হিতাহিত জ্ঞানদানের উদ্দেশ্যে ভগবান বেদ প্রকট করেন ঠিক যেমন, পিতা পুত্রের জন্মদান করে তার কর্তব্য-অকর্তব্যের জ্ঞানলাভের জন্য শিক্ষার ব্যবস্থা করেন ।</p>
<p class="Text"><span class="char-style-override-1">মিশ্রোপদেশান্নেতি চেন্ন স্বল্পত্বাৎ ॥ ৯০ ॥</span></p>
<p class="Text">৯০—যদি বলা হয় যে, বেদে ধর্মময় যাগযজ্ঞের সঙ্গে কোথাও কোথাও হিংসাত্মক যজ্ঞের উপদেশও দেওয়া হয়েছে, ফলে অধর্ম মিশ্রিত ধর্মের উপদেশ দেওয়ায় ভগবানকে পিতার ন্যায় হিতকারী বলা যায় না— তবে সে ধারণা ঠিক নয়, কারণ বেদে ওই প্রকার উপদেশ খুব কমই আছে এবং তার উদ্দেশ্য হচ্ছে বেড়ে ওঠা হিংসাবৃত্তিকে ওইসকল যজ্ঞের মাধ্যমে সীমিত রেখে ধীরে ধীরে কমানো । (বাস্তবে বেদের উদ্দেশ্য হল ‘হিংসা না করা’ । বেদের উপদেশ হল—‘<span class="char-style-override-1">মা হিংসাৎ সর্বভূতানি</span>’ কোনো প্রাণীকেই হিংসা কোরো না ।)</p>
<p class="Text para-style-override-3">ফলমস্মাদ্বাদরায়ণো দৃষ্টত্বাৎ ॥ ৯১ ॥</p>
<p class="Text">৯১— কর্মের ফল ঈশ্বরের ব্যবস্থাতেই পাওয়া যায়, স্বতঃ নয় কারণ, বাস্তবে এইরূপই দেখা যায় । (যেমন কোনো ব্যক্তি আপন কর্মদ্বারা রাজাদিকে সন্তুষ্ট করলে পুরস্কার পায় আর দুর্ব্যবহারে তাঁকে রুষ্ট করলে দণ্ডপ্রাপ্ত হয় । সেইরূপ ঈশ্বরও শুভাশুভ কর্মের ফল হিসাবে সুখ-দুঃখ নির্ধারণ করেন ।) মহর্ষি বাদরায়ণ ‘বেদব্যাস’ উত্তরসীমাংসা— ব্রহ্মসূত্র ১ ।১ ।২-এ একথা জানিয়েছেন ।</p>
<p class="Text para-style-override-3">ব্যূৎক্রমাদপ্যয়স্তথা দৃষ্টম্ ॥ ৯২ ॥</p>
<p class="Text">৯২— বিপরীতক্রমে সমস্ত জীব নিজের কারণ অর্থাৎ উৎপত্তিতে লয়প্রাপ্ত হয়, এই রকমই দেখা যায় । (যেমন ঘট ভেঙে মাটিতে লীন হয়, সেইরূপ প্রত্যেক বস্তুই তার ‘ব্যাপক’ কারণ তত্ত্বে বিলুপ্ত হয় যেমন পৃথিবী জলে, জল অগ্নিতে, অগ্নি বায়ুতে এবং বায়ু আকাশে লয় হয়) ।</p>
<p class="Chapter-End">প্রথম আহ্নিক সমাপ্ত</p>
<p class="Sub-Heading" id="toc_marker-3-3-2" xml:lang="en-US">দ্বিতীয় আহ্নিক</p>
<p class="Text para-style-override-3">তদৈক্যং নানাত্বৈকত্বমুপাধিযোগহানাদাদিত্যবৎ ॥ ৯৩ ॥</p>
<p class="Text">৯৩— জীব এবং ঈশ্বর মূলত এক । উপাধি বা নামরূপ থাকায় প্রতি জীবকে ভিন্ন ভিন্ন (নানাত্ব) মনে হয় এবং উপাধি ভঙ্গ হলে তাদের একত্ববোধ স্পষ্ট হয়ে যায় । উপমারূপে বলা যায়, যেমন একই সূের্যর আলো ভিন্ন ভিন্ন জলপূর্ণ পাত্রে প্রতিবিম্বিত হওয়ায় ভিন্ন ভিন্ন মনে হয় কিন্তু জলপাত্ররূপী উপাধি না থাকলে পুনঃ তা একই থেকে যায় ।</p>
<p class="Text para-style-override-3">পৃথুগতি চেন্ন পরেণাসম্বন্ধাৎ প্রকাশানাম্ ॥ ৯৪ ॥</p>
<p class="Text">৯৪— যেহেতু জীবের বদ্ধতা ও মুক্তি আছে সুতরাং যদি বলা হয় যে, জীব এবং ঈশ্বর ভিন্ন তাহলে ঠিক হয় না, কারণ স্বয়ংপ্রকাশ পরমাত্মা ও তাঁর প্রকাশ-স্বরূপ জীবের মধ্যে ‘দ্রষ্টা-দৃশ্য রূপ’ সম্বন্ধ হতে পারে না । (চৈতন্যপ্রকাশরূপে প্রকৃতপক্ষে সমস্ত জীবই ঈশ্বর থেকে অভিন্ন । বদ্ধ-মুক্ত আদির কল্পনা বুদ্ধি দ্বারা করা হয় এবং তা অজ্ঞতাবশত হয়ে থাকে) ।</p>
<p class="Text"><span class="char-style-override-1">ন বিকারিণস্তু করণবিকারাৎ ॥ ৯৫ ॥</span></p>
<p class="Text">৯৫— জীবে সুখ, দুঃখ, ইচ্ছা, জ্ঞান-অজ্ঞান ইত্যাদি নানাপ্রকার গুণবিকার থাকে বলে তাকে বিকারী বলা হয় । তাহলে অবিকারী পরমাত্মার সঙ্গে সে এক কী রূপে ? তারা উত্তর হল যে, জীবাত্মা বিকারী নয়, কারণ সুখ-দুঃখরূপী বিকার তো শুধুমাত্র অন্তঃকরণের সঙ্গে সম্বন্ধিত, আত্মার সঙ্গে নয় ।</p>
<p class="Text"><span class="char-style-override-1">অনন্যভক্ত্যা তদ্বুদ্ধির্বুদ্ধিলয়াদত্যন্তম্ ॥ ৯৬ ॥</span></p>
<p class="Text">৯৬— অনন্য ভক্তিদ্বারা বুদ্ধি আত্যত্মিক লয়প্রাপ্ত হলে পরমাত্মার সাক্ষাৎকাররূপ বোধ (অর্থাৎ মোক্ষ) প্রাপ্তি হয় ।</p>
<p class="Text"><span class="char-style-override-1">আয়ুশ্চিরমিতরেষাং তু হানিরনাস্পদত্বাৎ ॥ ৯৭ ॥</span></p>
<p class="Text">৯৭— বিদেহ-মুক্তি সিদ্ধিতে অর্থাৎ ভক্তের ভগবদ্প্রাপ্তি বা মুক্তিতে ততক্ষণই বিলম্ব হয় অথবা ততক্ষণ সে জীবন্মুক্ত অবস্থায় থাকে, যতক্ষণ তাঁর আয়ু (প্রারব্ধ) অবশেষ থাকে, ক্রিয়মান এবং সঞ্চিত রূপে যে সকল শুভাশুভ কর্মের অবশেষ থাকে, যার জন্য দেহধারণ করতে হয়, সে সমস্তই শেষ হয়ে যায় অর্থাৎ তাঁর পুনরায় জন্মগ্রহণের কোনো কারণ থাকে না । কেননা পরাভক্তির দ্বারা জীবনের অদৃষ্টের শেষ হয়ে যাওয়ায় বুদ্ধিরও আত্যন্তিক লয় হয়ে যায়, যার ফলে কর্মফল ভোগ করার কোনো আধারই থাকে না ।</p>
<p class="Text"><span class="char-style-override-1">সংসৃতিরেষামভক্তিঃ স্যান্নাজ্ঞানাৎ কারণাসিদ্ধেঃ ॥ ৯৮ ॥</span></p>
<p class="Text">৯৮— ভক্তিহীনতাই জীবের সংসারবন্ধনের কারণ । (ভগবানের মায়াতেই জীব বন্ধনে আটকে আছে । ভক্তই পারে ওই মায়াকে জয় করে বন্ধনমুক্ত হতে । তাই যতকাল ভক্তির উদয় না হয় ততকাল বন্ধন থাকে) । জীব অজ্ঞানতাবশত সংসারে বদ্ধ, এ ধারণা ঠিক নয় কারণ অজ্ঞান বলে আসলে কিছু নেই । (জ্ঞানের সম্পূর্ণ অভাব কারোরই হয় না । কিছু না কিছু জ্ঞান সব জীবেরই আছে । তাই বন্ধনের কারণ অজ্ঞান— এ ধারণা ভ্রান্ত ।)</p>
<p class="Text"><span class="char-style-override-1">ত্রীণ্যেষাং নেত্রাণি শব্দলিঙ্গাক্ষভেদাদ্রুদ্রবৎ ॥ ৯৯ ॥</span></p>
<p class="Text">৯৯— পদার্থ বা বস্তু ইত্যাদিকে অনুভব করার জন্য ভগবান শঙ্করের মতোই জীবের রয়েছে তিনটি ভিন্ন ভিন্ন নেত্র (প্রমাণ বা সাধন) তা হল (ক) শব্দ (বেদাদি শাস্ত্র ও আপ্তবাক্য), (খ) লিঙ্গ (অনুমান) এবং প্রত্যক্ষ ।</p>
<p class="Text"><span class="char-style-override-1">আবিস্তিরোভাবা বিকারা স্যুঃ ক্রিয়াফল-সংযোগাৎ ॥ ১০০ ॥</span></p>
<p class="Text">১০০— উৎপত্তি-বিনাশ আদি যে ছয়রূপ বিকারের আবির্ভাব-তিরোভাব আছে, তা আবির্ভাব-তিরোভাবেরই রূপ । কোনো স্থান বা কালবিশেষে একটি বস্তুর প্রকট হওয়া এবং নাশ হওয়াই হল এই বিকারের স্বরূপ । কারণ আসলে কোনো নতুন বস্তুর উৎপত্তি হয় না, কেবলমাত্র ক্রিয়ানুসারে সংযোগ-বিয়োগই হয় । উৎপত্তি ক্রিয়ার ফল হল প্রকট হওয়া আর বিনাশের ফল অদৃশ্য হওয়া । স্থান বা কাল বিশেষে এই ক্রিয়ার ফলে যে সংযোগ হয়, তাকেই উৎপত্তি বা বিনাশ বলে । এইরূপ বৃদ্ধি-ক্ষয় আদি বিকারও অবস্থাবিশেষে কোনো কিছুর আবির্ভাব বা তিরোভাবের সূচক হয়ে থাকে । (পরাভক্তি দ্বারা তত্ত্বজ্ঞান উদয় হলে বিকারবুদ্ধির লয় হয় এবং সর্বত্র পরমাত্মার সাক্ষাৎকার হতে থাকে । সুতরাং ভক্তিরই আশ্রয় গ্রহণ করা উচিত ।)</p>
<p class="Chapter-End">দ্বিতীয় আহ্নিক সমাপ্ত</p>
<p class="Chapter-End"><span class="char-style-override-1">তৃতীয় অধ্যায় সমাপ্ত</span></p>
<p class="Chapter-End para-style-override-2"><span class="char-style-override-4">শাণ্ডিল্য ভক্তিসূত্র সমাপ্ত</span><span class="char-style-override-5" xml:lang="en-GB"></span></p>


<p class="Page-Break"> </p>
<p class="First-End-Page" id="toc_marker-4" xml:lang="en-GB">শেষ পাতা<span class="char-style-override-1"></span></p>

