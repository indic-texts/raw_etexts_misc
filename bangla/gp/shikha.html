
<p class="First-End-Page para-style-override-1" id="toc_marker-1" xml:lang="en-GB">প্রথম পাতা</p>
<p class="Titel-Page---Shri-Hari"> ॥ শ্রীহরিঃ ॥</p>
<p class="Title-Page---Book-Name">আত্মোন্নতি এবং সনাতন (হিন্দু) ধর্ম রক্ষাের্থ কয়েকটি আবশ্যিক কর্ম</p>
<p class="Title-Page---Book-Name-Hindi">शिखा (चोटी) धारणकी आवश्यकता - बंगला</p>
<p class="Title-Page---Tavmev-Mata--pita"> </p>
<p class="Title-Page---Tavmev-Mata--pita">ত্বমেব মাতা চ পিতা ত্বমেব</p>
<p class="Title-Page---Tavmev-Mata--pita">ত্বমেব বন্ধুশ্চ সখা ত্বমেব ।</p>
<p class="Title-Page---Tavmev-Mata--pita">ত্বমেব বিদ্যা দ্রবিণং ত্বমেব</p>
<p class="Title-Page---Tavmev-Mata--pita">ত্বমেব সর্বং মম দেবদেব ॥</p>
<p class="Title-Page---Tavmev-Mata--pita"> </p>
<p class="Title-Page---Author-Name">শ্রদ্ধেয় স্বামী শ্রীরামসুখদাসজী মহারাজ</p>
<p class="Title-Page---Gita-Seva-Trust para-style-override-2">গীতা সেবা ট্রাস্ট<span></span></p>


<p class="Page-Break">॥ শ্রীহরিঃ ॥<span class="char-style-override-1" xml:lang="en-GB"></span></p>
<p class="Chapter-Heading" id="toc_marker-2">যুবকদের প্রতি</p>
<p class="Text">খুবই দুঃখের কথা যে আজকাল যুবকেরা প্রায়শই অনুশাসনহীন হয়ে পড়ছে । গীতাতে আছে —</p>
<p class="Shlok-Color-2">প্রবৃত্তিং চ নিবৃত্তিং চ জনা ন বিদুরাসুরাঃ ।</p>
<p class="Shlok-Color-2">ন শৌচং নাপি চাচারো ন সত্যং তেষু বিদ্যতে ॥</p>
<p class="Text-Right">(১৬ ।৭)</p>
<p class="Text">—আসুরি বৃত্তি সম্পন্ন মানুষেরা প্রবৃত্তি এবং নিবৃত্তি (কর্তব্য এবং অকর্তব্য) জানে না এবং তাদের দ্বারা বাহ্য শুদ্ধি, শ্রেষ্ঠ আচরণ তথা সত্য পালন হয় না ।</p>
<p class="Text">আজকালকার যুবকদের মধ্যে গীতার এই কথা প্রত্যক্ষ করা যায় । প্রারম্ভেই ভাল শিক্ষা না পাওয়ার ফলে তারা কোনটা করা উচিত, কোনটা করা উচিত নয়, শরীরের শুদ্ধি কী, অশুদ্ধি কী, কোন খাদ্য শুদ্ধ আর কোনটা অশুদ্ধ, বড়দের এবং ছোটদের সঙ্গে কেমন ব্যবহার করা উচিত, কেমন ব্যবহার করা উচিত নয়, কোন বাণী সত্য, কোন বাণী মিথ্যা—এই সব কথা জানে না । এ কারণে তারা সত্য-তত্ত্ব পরমাত্মার প্রতি বিমুখ হয়ে যায় । পরমাত্মার প্রতি বিমুখ হওয়ার ফলে তারা ধর্ম মানে না, ধর্মের মহিমা জানে না । অবিবেকী হওয়ায় অল্প বয়সেই তাদের নিজেদের মধ্যে এই অহঙ্কার জেগে ওঠে যে আমরা লেখা পড়া শিখেছি, বোদ্ধা হয়েছি, বড় হয়ে গিয়েছি । এমন ভাবনা থাকায় তাদের বিকাশ বন্ধ হয়ে যায় । এজন্য যুবকদের কখনও এমন মনে করা উচিত নয় যে তারা খুব সমঝদার হয়েছে, লেখা-পড়া শিখেছে এবং নিজেরা পূর্ণতা লাভ করেছে । প্রকৃতপক্ষে নিজেদের শরীরকে পুষ্ট করবার মতো বিদ্যাকেও আজীবন পুষ্ট করা দরকার । আমার তো সারা জীবন বিদ্যার্থী থাকতেই ভাল লাগে ।</p>
<p class="Text">বাস্তবিক মনুষ্যজীবন হলো বিদ্যার্থীজীবন । পশু, পাখি, যক্ষ, রাক্ষস, দেবতা প্রভৃতি যত যোনি আছে সেগুলি সবই ভোগযোনি । কিন্তু মনুষ্যযোনি কেবল ব্রহ্মবিদ্যা লাভ করে মুক্ত হওয়ার জন্যই, ভোগ করবার জন্য নয় ।</p>
<p class="Text"><span class="char-style-override-2">বিদ্যার্থী কাকে বলে ?</span></p>
<p class="Text">যে কেবল বিদ্যা অধ্যয়ন করতে চায় তাকে বলা হয় ‘বিদ্যার্থী’ । বিদ্যার্থী শব্দের অর্থ হলো— বিদ্যার অর্থী অর্থাৎ যে কেবল বিদ্যাই চায় । কোন বিদ্যা ? সকল বিদ্যার শ্রেষ্ঠ বিদ্যা হলো ব্রহ্মবিদ্যা—<span class="char-style-override-2">অধ্যাত্মবিদ্যা বিদ্যানাম্</span> । (গীতা ১০।৩২)</p>
<p class="Text"><span class="char-style-override-2">বিদ্যার বাস্তবিক স্বরূপ কী ?</span></p>
<p class="Text">কোনো কিছু জানাই হলো বিদ্যা । অনেক শাস্ত্র , কলা-কৌশল, ভাষা প্রভৃতির জ্ঞান হলো বিদ্যা । বাস্তবে বিদ্যা সেইটিই যার দ্বারা জানা বাকি থাকে না, যার দ্বারা জীবের মুক্তি হয়ে যায়—‘<span class="char-style-override-2">সা বিদ্যা যা বিমুক্তয়ে</span>’ (বিষ্ণুপুরাণ (১ ।১৯ ।৪১) । যদি জানাই বাকি থাকে তবে তা বিদ্যা হলো কী করে ?</p>
<p class="Text">এক হলো শব্দব্রহ্ম (বেদ) এবং অন্যটি পরব্রহ্ম (পরমাত্মতত্ত্ব) । শব্দব্রহ্মকে জেনে নিলাম কিন্তু পরব্রহ্মকে জানলাম না, তাহলে কেবল পরিশ্রম করাই সার হলো—</p>
<p class="Shlok-Color-2"> শব্দব্রহ্মণি নিষ্ণাতো ননিষ্ণায়াৎ পরে যদি ।</p>
<p class="Shlok-Color-2"> শ্রমস্তস্য শ্রমফলো হ্যধেনুমিব রক্ষতঃ ॥</p>
<p class="Text-Right">(শ্রীমদ্ভাগবত ১১ ।১১ ।১৮) </p>
<p class="Text">সুতরাং পরমাত্মতত্ত্ব জানাই হলো মুখ্য বিদ্যা । আর এর মধ্যেই মানুষের জীবনের সার্থকতা । যার দ্বারা জীবিকার্জন হয়, চাকুরী পাওয়া যায় সেটিও বিদ্যা । কিন্তু সেই বিদ্যা পরমাত্মলাভে সহায়ক হয় না, বরং কখনও কখনও বিদ্যার অহঙ্কার হওয়ায় লব্ধ বিদ্যা পরমাত্ম লাভে বাধা হয়ে যায় । কোনো বিদ্যাভিমানীর সঙ্গে যদি ব্রহ্মনিষ্ঠ মহাত্মার দেখা হয় তাহলে সে হয়তো তর্ক করে তাঁর কথা খণ্ডন করবে, তাঁকে চুপ করিয়ে দেবে । তাতে সে যথার্থ লাভ থেকে বঞ্চিতই থেকে যাবে । তাই বলা হয়েছে —</p>
<p class="Shlok-Color-2">ষড়ঙ্গাদিবেদো মুখে শাস্ত্রবিদ্যা</p>
<p class="Shlok-Color-2">কবিত্বাদি গদ্যং সুপদ্যং করোতি ।</p>
<p class="Shlok-Color-2">যশোদাকিশোরে মনো বৈ ন লগ্নং</p>
<p class="Shlok-Color-2">ততঃ কিং ততঃ কিং ততঃ কিং ততঃ কিম্ ॥</p>
<p class="Text">—ছ’টি অঙ্গবিশিষ্ট বেদ ও শাস্ত্র অধ্যয়ন করেছ, সুন্দর গদ্য এবং পদ্যময় কাব্য রচনা করতে পারে, কিন্তু যদি যশোদানন্দনে মন না যায় তাহলে ঐ সবে কী লাভ ?</p>
<p class="Text"><span class="char-style-override-2">বিদ্যালাভের প্রয়োজন কী ?</span></p>
<p class="Text">বিদ্যা ছাড়া মনুষ্যজন্ম সার্থক হবে না । তাতে মনুষ্যজন্ম ও পশুজন্ম এক হয়ে যাবে । সেজন্য বিদ্যার অত্যন্ত প্রয়োজন । আসলে ব্রহ্মবিদ্যাই হলো বিদ্যা । কারণ ব্রহ্মবিদ্যা পেয়ে গেলে আর কিছু পাওয়া বাকি থাকে না । তার মানে এই নয় যে অন্য (লৌকিক) বিদ্যা অর্জন করতে হবে না, অন্য বিদ্যাও অর্জন করা উচিত । অন্য ভাষা, লিপি প্রভৃতির জ্ঞান অর্জন করা প্রয়োজন এবং উচিতও । কিন্তু তাতেই লিপ্ত হয়ে যাওয়া উচিত নয় । কারণ তাতেই লিপ্ত থাকলে মনুষ্যজন্ম অর্থহীন হয়ে যাবে । লৌকিক বিদ্যায় লিপ্ত হলে ‘আমি লেখাপড়া জানি’— এমন এক অহঙ্কার এসে যাবে । তাতে বন্ধন আরও দৃঢ় হবে ।</p>
<p class="Shlok-Color-2">শাস্ত্রাণ্যধীত্যাপি ভবন্তি মূর্খা</p>
<p class="Shlok-Color-2">যস্তু ক্রিয়াবান্ পুরুষঃ স বিদ্বান্ ।</p>
<p class="Text">—শাস্ত্রপাঠ করেও মানুষ মূর্খ হয়ে থাকে । বাস্তবে বিদ্বান তিনিই যিনি শাস্ত্রানুসারে আচরণ করেন ।</p>
<p class="Text">মনুষ্যজন্মের উদ্দেশ্য হলো— পরমাত্মতত্ত্ব লাভ করা এবং তার সাধনা হলো সংসারের সেবা করা । অতএব লৌকিক বিদ্যা, ধন, পদ প্রভৃতির নিয়োগ জগৎ সংসারের সেবাতেই করতে হবে । এইগুলি সংসারের সেবাতেই সার্থক হতে পারে, পরমাত্ম লাভে নয় । কেননা পরমাত্মলাভ লৌকিক বিদ্যার অধীন নয় । হ্যঁা, নিঃস্বার্থভাবে সংসারের সেবা করলে লৌকিক বিদ্যা পরমাত্মলাভে সহায়ক হতে পারে । যাদের লৌকিক বিদ্যা অর্জিত হয়েছে তাদেরই সংসারের সেবা করার দায়িত্ব । মালের উপরেই মাশুল লাগে, ইনকামের জন্যই ট্যাক্স দিতে হয় । মাল যদি না থাকে তাহলে মাশুল কিসের জন্য ? ইনকাম না থাকলে ট্যাক্স কিসের ?</p>
<p class="Text">সংসারে লৌকিক বিদ্যা, ধন, পদ প্রভৃতি দ্বারা মানুষের সেবায় যে গৌরব, তা একরকম নিন্দাই । অর্থাৎ এই যশ গৌরব হল লৌকিক বিদ্যার আর নিজের হলো নিন্দা । সেজন্য যারা লৌকিক বিদ্যা প্রভৃতির জন্য নিজেদের বড় মনে করে তারা বাস্তবে নিজেদের ছোটই করে থাকে ।</p>
<p class="Text"><span class="char-style-override-2">প্রাচীন এবং আধুনিক বিদ্যার মধ্যে পার্থক্য কী ?</span></p>
<p class="Text">প্রাচীন (আধ্যাত্মিক) বিদ্যা নিজেকে এবং অপরকে শান্তি দানকারী । তার দ্বারা অশান্তি, কলহ, অভাব প্রভৃতি দূরীভূত হয় । কিন্তু আজকালকার (লৌকিক) বিদ্যা কেবল বাহ্যিক কাজেই আসে । নিজেকে এবং অপরকে শান্তি দেয় না । এর দ্বারা অশান্তি, পরস্পর কলহ বৃদ্ধি পায় । যেমন, অর্থ এলে তৃষ্ণা, অর্থের অভাব অধিক বৃদ্ধি পায়, তেমনই আধুনিক বিদ্যা শিখলে অভাব বৃদ্ধি পায় ।</p>
<p class="Text">আজকাল নানা রকমের আবিষ্কার হওয়া সত্ত্বেও শান্তি মেলে না । কেননা তাদের মধ্যে পরবশতা আছে, স্বাতন্ত্র নেই অর্থাৎ মানুষকে তাদের অধীন হয়ে যেতে হয় । কিন্তু প্রাচীন বিদ্যাতে পরবশ হতে হয় না এবং তাতে নিজের সম্পর্কে বোধ জন্মায় ।</p>
<p class="Text">প্রাচীন বিদ্যা মানুষকে পরমাত্মার সম্মুখীন করে দেয় এবং আধুনিক বিদ্যা মানুষকে যা নশ্বর তার সম্মুখীন করে দেয়, নশ্বরকেই গুরুত্ব দেয় ।</p>
<p class="Text">আধুনিক বিদ্যা ব্যবহারিক কাজে লাগে । তাই একে ব্যবহারিক কাজকর্মের ক্ষেত্রে গুরুত্ব দেওয়া উচিত, একে সর্বোত্তম মনে করে গুরুত্ব দেওয়া ভুল । বস্তুত সেইটিই বিদ্যা যা মানুষের কল্যাণ করে—‘<span class="char-style-override-2">সা বিদ্যা যা বিমুক্তয়ে</span>’ (বিষ্ণুপুরাণ ১ ।১৯ ।৪৯)</p>
<p class="Sub-Heading" id="toc_marker-2-1" xml:lang="en-US">মানুষকে উন্নত করার কথা</p>
<p class="Text">এই সাতটি কথা মানুষকে উন্নত করে — </p>
<p class="Text para-style-override-3">উৎসাহসম্পন্নমদীর্ঘসূত্রং ক্রিয়াবিধিজ্ঞং ব্যসনেষ্বসক্তম্ ।</p>
<p class="Text"><span class="char-style-override-2">শূরং কৃতজ্ঞং দৃঢ়সৌহৃদং চ সিদ্ধিঃ স্বয়ং যাতি নিবাসহেতোঃ ॥</span></p>
<p class="Text">—উৎসাহী, অদীর্ঘসূত্রী (আলস্যরহিত), ক্রিয়ার বিধি সম্পর্কে জ্ঞান, বিলাসব্যসন থেকে দূরে থাকা, শূরবীর, কৃতজ্ঞ তথা স্থির মিত্রতাসম্পন্ন মানুষকে সিদ্ধি স্বয়ং নিজের আবাসের জন্য খুঁজে নেয় ।</p>
<p class="Text">এই সাতটি কথার ব্যাখ্যা নিম্নরূপ —</p>
<p class="Text">(১) বিদ্যার্থীদের মধ্যে এই উৎসাহ থাকা চাই যে আমরা বিদ্যা অর্জন করতে পারব । কেননা উৎসাহী ব্যক্তিদের কাছে কঠিন কাজও সহজ হয়ে যায় এবং অনুৎসাহী ব্যক্তিদের কাছে সহজ কাজও কঠিন হয়ে যায় ।</p>
<p class="Text">(২) প্রত্যেকটি কাজ খুবই তৎপরতা এবং সাবধানতার সঙ্গে করা উচিত । অল্প সময়ে যে কাজ হয় তার জন্য বেশি সময় ব্যয় করা উচিত নয় । যে অল্প সময়ের কাজে বেশি সময় লাগায় তার পতন হয়— ‘<span class="char-style-override-2">দীর্ঘসূত্রী বিনশ্যতি</span>’ ।</p>
<p class="Text">(৩) কাজ করবার বিধি ভালভাবে জানা দরকার । কোন্ কাজ কোন বিধিতে করতে হবে তা জানা চাই । শৌচ-স্নান, খাওয়া-দাওয়া, ওঠা-বসা, পাঠ-পূজা প্রভৃতি কাজগুলির বিধি জানতে হবে এবং সেই মতোই কাজ করতে হবে ।</p>
<p class="Text">(৪) বিলাস-ব্যসনে আসক্তি থাকা উচিত নয় । জুয়া খেলা, মদ্যপান, মাংসভক্ষণ, বেশ্যাগমন, শিকার (হত্যা) করা, চুরি করা এবং পরস্ত্রীগমন — এই সাতটি ব্যসন তো ঘোরতর নরকগুলিতে নিয়ে যায়(১) ।এছাড়া চা, কফি, আফিম, পান-মশলা, বিড়ি-সিগারেট খাওয়া এবং তাস-পাশা খেলা, তামাশা, সিনেমা-ভিডিও দেখা, আড্ডা, বাজে কথা বলা, বৃথা চিন্তন প্রভৃতি যা পারমার্থিক উন্নতিতে এবং ন্যায়পূর্বক অর্থাদি উপার্জনের বাধা— সেই সবগুলিই হলো ব্যসন । বিদ্যার্থীদের কোনো রকম ব্যসনের বশীভূত হওয়া উচিত নয় ।</p>
<p class="Footnotes">(১)দ্যূতং চ মদ্যং পিশিতং চ বেশ্যা</p>
<p class="Footnotes">পাপাির্দ্ধ চৌর্যং পরদারসেবা |</p>
<p class="Footnotes">এতানি সপ্ত ব্যসনানি লোকে</p>
<p class="Footnotes">ঘোরাতিঘোরং নরকে নয়ন্তি ॥</p>
<p class="Text">(৫) প্রত্যেকটি কাজ করতে শৌর্য-বীর্য থাকা উচিত । নিজেদের মধ্যে কখনও মিথ্যা ভীরুতা, কাপুরুষতা আসতে দেওয়া উচিত নয় ।</p>
<p class="Text">(৬) যার কাছ থেকে উপকার পাওয়া গিয়েছে তার প্রতি সর্বদা কৃতজ্ঞ থাকা উচিত । তাকে সম্মান শ্রদ্ধা করা উচিত, কখনও কৃতঘ্ন হওয়া উচিত নয় ।</p>
<p class="Text">(৭) ধর্ম তথা মর্যাদার অনুকূল যেসব ভাল মানুষদের সঙ্গে বন্ধুত্ব হয় তাদের সঙ্গে বন্ধুত্ব সর্বাবস্থায় বজায় রাখা উচিত ।</p>
<p class="Text">পথিক যেমন নিজে থেকে ধর্মশালা খুঁজে নিয়ে সেখানে যায়, তেমনি উপরিলিখিত সাত গুণবিশিষ্ট ব্যক্তিদের সিদ্ধি স্বয়ং খুঁজে নিয়ে তাদের কাছে যায় ।</p>


<p class="Page-Break"> </p>
<p class="Chapter-Heading" id="toc_marker-3">মাতৃশক্তির প্রতি</p>
<p class="Text">বর্তমান সময়ে নারীজাতিকে খুবই অনাদর, অপমান করা হচ্ছে । নারীর মহান মাতৃরূপকে নষ্ট করে তাকে কেবল ভোগ্যা নারী রূপ দেওয়া হচ্ছে । ভোগ্যা নারী তো বেশ্যা । মায়ের সম্মান (মাতৃশক্তি) যতটা, ততটা সম্মান স্ত্রীর (ভোগ্যার) নেই । কিন্তু যারা স্ত্রীকে ভোগ্যা মনে করে, যারা স্ত্রীর গোলাম তারা এই কথা কেমন করে বুঝবে ? বুঝতেই পারে না । বিবাহ করা হয় মা হওয়ার জন্য । ভোগ্যা হওয়ার জন্য নয় । সন্তানের জন্ম দেওয়ার জন্য পিতা কন্যা দান করে এবং সন্তানের জন্ম দেওয়ার (বংশবৃদ্ধি) জন্যই বরপক্ষ কন্যাদান মেনে নেয় । কিন্তু এখন মেয়েদের মা হতে বাধা দেওয়া হচ্ছে এবং তাদের কেবল ভোগ্যা ভাবা হচ্ছে । এটি নারীজাতির পক্ষে কত বড় অপমান !</p>
<p class="Text">নারী বাস্তবে মাতৃশক্তি । তারা নারী ও পুরুষ উভয়ের জননী । কিন্তু পত্নী কেবল পুরষেরই হয় । পুরুষ যদি ভাল হয় তাহলে কেবল নিজের বংশেরই গৌরব বৃদ্ধি করে, কিন্তু স্ত্রী যদি ভাল হয় তবে তার বাপের বাড়ি এবং শ্বশুরবাড়ির—দুয়েরই গৌরব হয় । রাজা জনক সীতাকে বলেছেন—‘<span class="char-style-override-2">পুত্রি পবিত্র কিয়ে কুল দোঊ</span>’ (শ্রীরামচরিতমানস, অযোধ্যাকাণ্ড ২৮৭।১)</p>
<p class="Text">আমাদের শাস্ত্রে নারীজাতিকে অনেক সম্মান দেওয়া হয়েছে । নারীকে রক্ষা করবার উদ্দেশ্যে শাস্ত্রে তাকে পিতা, পতি অথবা পুত্রের আশ্রয়ে রাখার কথা বলা হয়েছে, যাতে তারা স্বেচ্ছাচারী হয়ে অপমানিত না হয় ।(১) নারী যদি চাকুরী করে তবে তাতে তার অপমান । ঘরে থাকাতেই তো তার মহিমা । ঘরে সে মহারানী কিন্তু ঘরের বাইরে সে চাকরানী । ঘরে সে একজন পুরুষের অধীন থাকবে । কিন্তু বাইরে তাকে অনেক স্ত্রী-পুরুষের অধীন থাকতে হবে । নিজের উপর কর্তৃত্ব, ভৎর্সনা, অপমান সহ্য করতে হবে । এসবই তাদের কোমল হৃদয়ের স্বভাবের বিরুদ্ধ । তারা সম্মানের যোগ্য, অনাদরের যোগ্য নয় । পিতা, পতি, পুত্রের অধীনতা বাস্তবে নারীকে পরাধীন করার জন্য নয় বরং এর তাৎপর্য হলো তাদের যথার্থভাবে স্বাধীন করা । বাড়িতে বুড়ি মায়ের সবচেয়ে বেশি সম্মান, ছেলে-নাতি সবাই তাকে সম্মান করে । কিন্তু ঘরের বাইরে বুড়ি মায়ের সর্বত্র অনাদর হয় ।</p>
<p class="Footnotes">(১)ভ্রমন্ সম্পূজ্যতে রাজা ভ্রমন্ সম্পূজ্যতে দ্বিজঃ |</p>
<p class="Footnotes"> ভ্রমন্ সম্পূজ্যতে যোগী ভ্রমন্তী স্ত্রী বিনশ্যতি ॥</p>
<p class="Footnotes">  (চাণক্যনীতি ৬ |৪)</p>
<p class="Footnotes">ভ্রমণ করলে রাজা পূজিত হন, ভ্রমণ করলে ব্রাহ্মণ পূজিত হন, ভ্রমণ করলে যোগী পূজিত হন, কিন্তু নারী ভ্রমণ করলে (এদিক-সেদিক ঘোরাঘুরি করলে) বিনষ্ট (পতিত) হয়ে যায় |</p>
<p class="Text">আজকাল নারীদের পুরুষের সমান অধিকার দেওয়ার কথা বলা হয় । কিন্তু শাস্ত্রে মাতারূপী নারীকে পুরুষদের অপেক্ষাও বেশি অধিকার দেওয়া হয়েছে — </p>
<p class="Shlok-Color-2">সহস্রং তু পিতৄন্মাতা গৌরবেণাতিরিচ্যতে ॥</p>
<p class="Text-Right">(মনুস্মৃতি ২্১৪৫)</p>
<p class="Text">—মায়ের স্থান পিতার চেয়ে হাজার গুণ অধিক বলে মান্য করা হয়েছে ।</p>
<p class="Shlok-Color-2"> সর্ববন্দ্যেন যতিনা প্রসূর্বন্দ্যা প্রযত্নতঃ ॥</p>
<p class="Text-Right">(স্কন্দপুরাণ্ কাশীখন্ড ্১১্ ৫০)</p>
<p class="Text">—সকলের দ্বারা বন্দনীয় সন্ন্যাসীদেরও মাকে যত্নপূর্বক বন্দনা করা উচিত ।</p>
<p class="Text">আজকাল গর্ভ-পরীক্ষা করা হয় । আর গর্ভে যদি মেয়ে থাকে তাহলে তাকে নষ্ট করে দেওয়া হয় । এটি কি নারীকে সমান অধিকার দেওয়া ?</p>
<p class="Text">‘মা’ শব্দ উচ্চারণ করলে যে ভাব উৎপন্ন হয়, সেইরকম ভাব ‘স্ত্রী’ শব্দে উৎপন্ন হয় না । সেজন্য শঙ্করাচার্য ভগবান শ্রীকৃষ্ণকেও মা বলে ডেকেছেন —‘<span class="char-style-override-2">মাতঃ কৃষ্ণাভিধানে</span>’ (প্রবোধ. ২৪৪) । উপনিষদে ‘<span class="char-style-override-2">মাতৃদেবো ভব, পিতৃদেবো ভব</span>’ বলে সকলের আগে মাকে সেবা করবার আদেশ দেওয়া হয়েছে । ‘<span class="char-style-override-2">বন্দে মাতরম্</span>’, এতেও মাকে বন্দনা করা হয়েছে । হিন্দুধর্মে মাতৃশক্তির উপাসনার বিশেষ গুরুত্ব আছে । ঈশ্বরকোটির পাঁচজন দেবতার মধ্যেও মাতৃশক্তির (ভগবতীর) স্থান আছে । দেবীভাগবত, দুর্গাসপ্তশতী (চণ্ডি) প্রভৃতি অনেক গ্রন্থ মাতৃশক্তিকে নিয়ে রচিত হয়েছে । জগতের সকল নারীশক্তিকে মাতৃশক্তির রূপ বলে মানা হয়েছে —</p>
<p class="Shlok-Color-2">বিদ্যাঃ সমস্তাস্তব দেবি ভেদাঃ</p>
<p class="Shlok-Color-2"> স্ত্রিয়ঃ সমস্তাঃ সকলা জগৎসু ।</p>
<p class="Text-Right">(শ্রীশ্রীচণ্ডি ১১ ।৬)</p>
<p class="Text">কিন্তু ভোগীরা মাতৃশক্তির কতটুকু কী জানবে ? তারা বুঝতেই পারে না । তারা তো তাদের ভোগ্যাই মনে করে ।</p>
<p class="Text">পুরুষেরা নারীদের অনাদর করবে, তাদের দুঃখ দেবে, তালাক দেবে, তাদের মারধোর করবে— এমন কথা শাস্ত্রে কোথাও লেখা নেই । শুধু তাই নয়, স্ত্রী যদি কোনো বড় অপরাধ করে তাহলেও তাকে মারধোর করবার কোনো বিধান নেই, বরং স্ত্রী-নারীরা হলো ক্ষম্য । ভীষ্ম কৌরব সেনাদের রক্ষক ছিলেন—<span class="char-style-override-2">অপর্যাপ্তং তদস্মাকং বলং ভীষ্মাভিরক্ষিতম্</span> (গীতা ১ ।১০), আবার দুের্যাধনও তাঁকে রক্ষা করবার জন্য নিজের সেনাদের আদেশ দিয়েছিলেন-ভীষ্মমেবাভিরক্ষন্তু ভবন্তন্ সর্ব এব হি (গীতা ১ ।১১) । কেননা দুর্যোধনও জানত যে শিখণ্ডী সামনে এলে ভীষ্ম কখনই তার উপর অস্ত্র প্রয়োগ করবেন না, তাতে যদি প্রাণ যায় যাবে ! শিখণ্ডী আগে স্ত্রী ছিল, বর্তমানে নয় । কিন্তু বর্তমানে পুরুষরূপ পেলেও ভীষ্ম তাকে নারী বলেই মনে করেন আর সেজন্য তার উপর অস্ত্র নিক্ষেপ করেন না, বরং তার দ্বারা নিহত হন । এটি নারীজাতির প্রতি কত বড় সম্মান !</p>
<p class="Text">শাস্ত্রানুসারে পত্নী পতির পুণ্যকর্মের অংশীদার হয়, কিন্তু পাপ কর্মের ভাগী হয় না । সে অনায়াসে অর্ধেক পুণ্য পেয়ে যায় । সমাজেও দেখা যায় যে ডাক্তার, পন্ডিতের স্ত্রীরা যদি নিরক্ষর হয় তাহলেও তাদের ডাক্তারনী, পণ্ডিতানী প্রভৃতি বলা হয়ে থাকে । বাস্তবে আজকাল অভিমানকে প্রাধান্য দেওয়া হচ্ছে । এজন্য নম্রতা বাড়াবার কথা না বলে অহঙ্কার বৃদ্ধি করার কথা বলা এবং শেখানো হচ্ছে । এ হলো পতনের কারণ । পুরুষরা যখন এমন করে তাহলে আমরাও কেন করব না ? আমরা কেন পিছনে পড়ে থাকব ?—এ হলো অহঙ্কার বৃদ্ধি করার কথা । অহঙ্কার হলো জন্ম-মৃত্যুর মূল কারণ এবং অনেক রকমের ক্লেশ ও শোকপ্রদানকারী—</p>
<p class="Shlok-Color-2">সংসৃত মূল সূলপ্রদ নানা ।</p>
<p class="Shlok-Color-2">সকল সোক দায়ক অভিমানা ॥</p>
<p class="Text-Right">(শ্রীরামচরিতমানস, উত্তরকাণ্ড ৭৪ ।৩)</p>
<p class="Text">অহঙ্কারী মানুষ লৌকিক মর্যাদাকেও বুঝতে পারে না । তাহলে সে শাস্ত্রের কথা কী বুঝবে ? বুঝতে পারেই না ।</p>
<p class="Text">সংসারের কল্যাণের জন্য মাতৃশক্তি অনেক কাজ করেছে । মাতৃশক্তিই রক্তবীজ প্রভৃতি রাক্ষসদের সংহার করেছে । মাতৃশক্তিই আমাদের হিন্দু সংস্কৃতির রক্ষা করেছে । আজকাল প্রত্যক্ষ দেখা যায় যে, ধর্মীয় ব্রত-উৎসব, রীতি-নীতি, মা-বাবার শ্রাদ্ধ প্রভৃতির জ্ঞান মেয়েদের যতটা আছে, ছেলেদের ততটা নেই । ছেলেরা নিজেদের বংশের কথাও ভুলে যায় । কিন্তু মেয়েরা অন্য বংশের হলেও জানিয়ে দেয় যে অমুক তিথিতে তোমার মায়ের অথবা বাবার শ্রাদ্ধের কাজ করতে হবে । মন্দিরে, কথকতা-কীর্তনে, সৎসঙ্গে মেয়েরা যত জন যায়, পুরুষেরা তত জন যায় না । কার্তিক স্নান, ব্রত, দান, পূজা, রামায়ণ প্রভৃতির পাঠ মেয়েরা যতটা করে, পুরুষেরা ততটা করে না । তাৎপর্য হলো মেয়েরা আমাদের সংস্কৃতিকে রক্ষা করে । যদি তাদের চরিত্র নষ্ট হয়ে যায় তাহলে আমাদের সংস্কৃতি রক্ষা কী করে হবে ?</p>
<p class="Text">আজকাল জন্ম-নিয়ন্ত্রণের কৃত্রিম উপায়গুলির প্রচার প্রসারের ফলে মেয়েদের লজ্জা, শীল, সতীত্ব, সচ্চরিত্রতা, সদাচার প্রভৃতি নষ্ট হয়ে যাচ্ছে । তার পরিণামে নারীজাতি ভোগ্যা বস্তুতে পরিণত হচ্ছে । যদি নারীজাতির চরিত্র ভ্রষ্ট হয়ে যায় তাহলে দেশের কী অবস্থা হবে ? আগামী দিনের প্রজন্মরা নিজেদের প্রথম গুরু মায়ের কাছ থেকে কী শিক্ষা পাবে ? নারী যদি খারাপ হয়ে যায় তাহলে তাদের সৃষ্ট ছেলে মেয়ে (স্ত্রী-পুরুষ) উভয়েই খারাপ হয়ে যাবে । অতএব নারীদের চরিত্র, শীল, লজ্জা প্রভৃতিকে রক্ষা করা এবং তাদের অনাদর, অপমান না করে তাদের শ্রদ্ধা-সম্মান করা প্রত্যেকটি মানুষেরই কর্তব্য । মনুস্মৃতিতে আছে—</p>
<p class="Shlok-Color-2"> যত্র নার্যস্তু পূজ্যন্তে রমন্তে তত্র দেবতাঃ ।</p>
<p class="Shlok-Color-2"> যত্রৈতাস্তু ন পূজ্যন্তে সর্বাস্তত্রাফলাঃ ক্রিয়াঃ ॥</p>
<p class="Text-Right">(৩ ।৫৬)</p>
<p class="Text">—যেখানে মেয়েদের সম্মান করা হয় সেখানে দেবতা রমণ করেন । আর যেখানে তাদের অনাদর হয় সেখানে সকল কার্য নিষ্ফল হয়ে যায় ।<span class="char-style-override-3"></span></p>


<p class="Page-Break"> </p>
<p class="Chapter-Heading" id="toc_marker-4">বুুদ্ধিজীবিদের প্রতি</p>
<p class="Text">	মনুষ্য শরীর বিবেক-প্রধান । বিবেকের অর্থ হলো সার এবং অসারকে, কর্তব্য এবং অকর্তব্যকে ভালভাবে জানা । কিন্তু মানুষ এই বিবেককে কাজে লাগায় না, তাকে বিশেষ শ্রদ্ধা করে না—এজন্য তারা দুঃখ পায় । যদি তারা নিজেদের বিবেককে ভাল করে মেনে নিয়ে তার নির্দেশে চলে তাহলে তারা নিজেরাও শান্তি পাবে, অপরকেও শান্তি দেবে । এই বিবেককে জাগ্রত করার জন্য সৎশাস্ত্র, সৎপুরুষ, গুরু, মা-বাবা প্রমুখগণ আছেন । এঁদের উপর বিবেককে জাগ্রত করবার দায়িত্ব রয়েছে । এই বিবেক অনুসারে চালিত হওয়ার জন্য একটি বিশেষ কথা বলা হচ্ছে । সেদিকে মন দিন ।</p>
<p class="Text">সাধারণ দৃষ্টিতে টাকা-পয়সাকে খুব বড় জিনিস বলে মনে হয় । কেননা টাকা-পয়সায় সব জিনিস পাওয়া যায় । আমরা অনেক জিনিস অর্থ দিয়ে কিনি এবং সেগুলি আমাদের দৈনন্দিন জীবনে কাজে লাগে । এজন্য জীবনে অর্থ বড় বলে মনে হয় । আমরা যে বেঁচে আছি — এই বেঁচে থাকাটা ভাল লাগে । অত্যন্ত দুঃখী প্রাণীও তাড়াতাড়ি মরতে চায় না । তাই বাঁচবার জন্য অন্ন, জল, বস্ত্র প্রভৃতি বস্তু প্রয়োজন । যাতে আমাদের জীবন নির্বাহ হয়, আমাদের প্রাণ বেঁচে থাকে, আমরা নিরোগ হই, শিক্ষিত হই, তার জন্য বিভিন্ন বস্তুর প্রয়োজন । সেইসব বস্তুর জন্যই প্রয়োজন অর্থের । অর্থের জন্য বস্তুর প্রয়োজন নেই । হ্যঁা, বস্তুর দ্বারা অর্থ সৃষ্টি করা যায়, কিন্তু অর্থের অপেক্ষা বস্তুর স্থান অনেক উপরে । এগুলির দ্বারা আমাদের ভরণ-পোষণ হয় । অন্ন, বস্ত্র প্রভৃতি বস্তুগুলির কেনাবেচায় অর্থ কাজে আসে । এর তাৎপর্য হলো অর্থ আমাদের জীবন-নির্বাহের অর্থাৎ সাক্ষাৎ হেতু নয়, জীবন-নির্বাহের জন্য টাকা-পয়সা নিজে কোনো কাজে আসে না, কাজে যা আসে তা হলো বস্তু । অতএব অর্থের চেয়ে বস্তু অনেক বেশি মূল্যবান ।</p>
<p class="Text">বস্তুগুলির চেয়েও বেশি মূল্যবান হলো— জীব, মানুষ, পশু, পাখি, বৃক্ষ । এগুলি খুবই কাজে আসে । এদের পুষ্টিতেই আমরা জীবনোপযোগী সামগ্রী পাই । সুতরাং যেগুলির দ্বারা জীবন চালিত হয় সেই জীবিত প্রাণী শ্রেষ্ঠ । সেই প্রাণীদের জন্যই বস্তুর প্রয়োজন । প্রাণীদের মধ্যে গরু শ্রেষ্ঠ । কারণ গরুর দেহ খুবই পবিত্র এবং উপযোগী । এমনকি গরুর গোবর এবং গোমূত্রও পবিত্র এবং তার ক্ষুর থেকে যে ধূলা (গোধূলি) ওড়ে তাও পবিত্র । সমস্ত ধর্মীয় কাজে গরুর দুধ, দই, ঘি, গোবর, গোমূত্রের প্রয়োজন হয় । গোবর এবং গোমূত্র গুরুতর অসুখকে সারিয়ে দেয় । গরুর দুধ যত সাত্ত্বিক, মহিষ বা অন্য কোনো জন্তুর দুধ তত সাত্ত্বিক নয় । গাড়ি চালকেরা জানে যে গাড়ির হর্ন শুনতে পেলেই গরু রাস্তার ধারে চলে যায় কিন্তু মহিষ রাস্তাতেই দাঁড়িয়ে থাকে । মহিষের দুধও সাত্ত্বিক নয় এবং তা বুদ্ধিকে স্থূল করে দেয় । এত প্রয়োজনীয় ও পবিত্র হওয়া সত্ত্বেও গরুর মধ্যে পরমাত্মতত্ত্বকে লাভ করার যোগ্যতা নেই । সেই যোগ্যতা আছে মানুষের । এজন্য মানুষ সকল প্রাণীর মধ্যে শ্রেষ্ঠ । অন্যান্য প্রাণী তাদের কৃতকর্মের ফল ভোগ করে এবং ফল ভোগ করে শুদ্ধ হয়ে যায় । কিন্তু মানুষের মধ্যে দুটি বিষয় আছে— একটি হলো পুরাতন পাপ ও পুণ্যের ফল ভোগ করা এবং অন্যটি হলো নিজের উদ্ধারের জন্য কাজ করা । অনুকূল বা প্রতিকূল পরিস্থিতির উপভোগ করা এবং তাতে সুখী-দুঃখী হওয়া পশুদের মধ্যেও আছে । সুখ লাভ করা এবং দুঃখ দূর করার উদ্যোগ পশুরাও নিজেদের বুদ্ধি অনুসারে করে থাকে । কিন্তু ভবিষ্যতে কী হবে সে কথা ভালভাবে চিন্তা করতে পশু-পাখি সমর্থ নয়, কিন্তু মানুষ তাতে সমর্থ ।</p>
<p class="Text">মানুষ হলো বিবেক-প্রধান জীব । এজন্য আমাদের কল্যাণ কিসে হয় এবং অকল্যাণ কিসে হয়, কীভাবে আমাদের উত্থান হবে এবং কীসে আমাদের পতন হয়—কোন্ কথাটি সার এবং কোন্টি অসার, নিত্য কী, অনিত্য কী, কোন্টি সত্য, কোন্টি অসত্য— এই সব কথা জানার যোগ্যতা মানুষের মধ্যেই আছে, পশু-পাখির মধ্যে নেই । অতএব মানুষদের মধ্যেও বিবেক মূল্যবান । যারা বিবেকের নির্দেশে চলে, বিবেককে গুরুত্ব দেয় তারা মানুষদের মধ্যে শ্রেষ্ঠ । বিবেক হলো শ্রেষ্ঠ, এজন্য বিবেকের আধার নিয়ে যারা চলে তারাও শ্রেষ্ঠ । বিবেকের প্রয়োজন কী ? প্রয়োজন এই যে মানুষ হিতকারক কাজ করবে এবং অহিতকর কাজ করবে না । সারকে গ্রহণ করবে, অসারকে ত্যাগ করবে । এমন কাজ করবে যাতে বর্তমানে এবং ভবিষ্যতেও নিজের ও অপরের সুখ হবে, দুঃখ না হয় । বৈরাগী মানুষদের মধ্যেই বিবেক বিশেষ করে জাগ্রত হয় । আসক্ত এবং ভোগী মানুষ বিবেকবান হয় না । আসক্ত ভোগী মানুষ কেবল বর্তমানকেই দেখে । কিন্তু বৈরাগী (নিস্পৃহ) মানুষ ভবিষ্যতকে,পরিণামকেও দেখে ।</p>
<p class="Text">মানুষ যখন অর্থ এবং সামগ্রীকে বেশি মর্যাদা দেয় তখন বিবেক দমিত হয় । ভগবান গীতাতে তিন ধরণের বুদ্ধির কথা বলেছেন — সাত্ত্বিকী, রাজসিক এবং তামসিক । যে বুদ্ধি প্রবৃত্তি ও নিবৃত্তিকে, কর্তব্য এবং অকর্তব্যকে, ভয় এবং অভয়কে তথা বন্ধন এবং মোক্ষকে ভালমতো জানে সেটি হলো সাত্ত্বিকী ।(১) যে বুদ্ধি ধর্ম এবং অধর্মকে, কর্তব্য এবং অকর্তব্যকে ভালমতো জানে না তা রাজসিক ।(২) যে বুদ্ধি অধর্মকে ধর্ম এবং ধর্মকে অধর্ম বলে মেনে নেয় এবং এইভাবে সমস্ত জিনিসকে বিপরীত বলে মেনে নেয় তা তামসী ।(৩) সাত্ত্বিকী বুদ্ধি অল্প কিছু মানুষের হয় । তার অর্থ অবশ্যই এটি নয় যে অন্য মানুষদের সাত্ত্বিকী বুদ্ধি হবে না । সাত্ত্বিকী বুদ্ধিকে ঠিক ঠিক কাজে লাগাতে পারে এমন মানুষ কম । রাজসিক বুদ্ধিযুক্ত মানুষ অনেক । আর তামসিক বুদ্ধি বিশিষ্ট মানুষ এই কলিযুগে আরও বেশি । তাদের সবকিছুতেই বিপরীত দেখায় । বিপরীত দেখা কী ? বস্তু এবং প্রাণীদের অপেক্ষা অর্থকে বড় মনে করা । তারা অর্থই সংগ্রহ করে । অর্থের জন্য মিথ্যা, কপটতা, চুরি, ডাকাতি, মারপিট, হত্যা প্রভৃতি যদি করতে হয়, তবে তা করতেও তারা সর্বদা প্রস্তুত থাকে । অর্থের জন্য গরুও হত্যা করে, এ একেবারেই তামসিক বুদ্ধি । অর্থ উপার্জন এবং তাকে রক্ষা করা তামসিক বুদ্ধি নয় । প্রত্যুত সৎ-অসৎ, নিত্য-অনিত্য, সদুপোযোগ-দুরপযোগ, হিত-অহিত প্রভৃতির বিচার ত্যাগ করে কপটতা, বেইমানী, চুরি প্রভৃতি দ্বারা যে কোনো ভাবে অর্থ উপার্জন করাই হলো তামসী বুদ্ধি । তাতে কী হবে ? অর্থের গুরুত্ব বেড়ে যাবে । তখন আর অর্থ সামগ্রী সংগ্রহের জন্য থাকবে না, তা থাকবে কেবল সংখ্যা বৃদ্ধির উদ্দেশ্যে । সামগ্রীও হয়ে উঠবে অর্থের সংখ্যাবৃদ্ধির জন্য । হাজার যেন লক্ষে চলে যায়, লক্ষ চলে যায় কোটিতে, কোটি হাজার কোটিতে — এইভাবে অর্থের বাসনা বাড়তে থাকবে । তারা ভাবে না, ভাবতেই পারে না যে এত অর্থ বাড়িয়ে তারা কী করবে ! তাদের চিন্তা সদাচারের দিকে থাকে না, ব্যক্তির দিকে থাকে না, বস্তুর দিকেও থাকে না । তাদের চিন্তা হলো কেবল অর্থ উপার্জন এবং সংগ্রহ করা । বেশি অর্থ উপার্জন করলে অন্যেরা নির্ধন হতে থাকে —সেদিকে তাদের দৃষ্টি যায় না । সাত্ত্বিক লোকেদের কাছে সামান্য অর্থ থাকলেও সেগুলির দ্বারা তাদের নিজেদের এবং অন্যদেরও হিতসাধন হয় । কিন্তু তামস মানুষদের কাছে অনেক অর্থ থাকলেও সেগুলির দ্বারা নিজেদের এবং অন্যের হিতসাধন হয় না ।</p>
<p class="Footnotes para-style-override-4">(১) প্রবৃত্তিং চ নিবৃত্তিং চ কার্যাকাের্য ভয়াবহে |</p>
<p class="Footnotes para-style-override-4"> বন্ধং মোক্ষং চ যা বেত্তি বুদ্ধিঃ সা পার্থ সাত্ত্বিকী ॥</p>
<p class="Footnotes-Right">(গীতা ১৮|৩০)</p>
<p class="Footnotes para-style-override-4">(২) যয়া ধর্মমধর্মং চ কার্যং চাকার্যমেব চ |</p>
<p class="Footnotes para-style-override-4"> অযথাবৎ প্রজানাতি বুদ্ধিঃ সা পার্থ রাজসী ॥</p>
<p class="Footnotes-Right">(গীতা ১৮| ৩১)</p>
<p class="Footnotes para-style-override-4">(৩) অধর্মং ধর্মমিতি যা মন্যতে তমসাবৃতা |</p>
<p class="Footnotes para-style-override-4"> সর্বার্থান্ বিপরীতাংশ্চ বুদ্ধিঃ সা পার্থ তামসী ॥</p>
<p class="Footnotes-Right">(গীতা ১৮|৩২)</p>
<p class="Text">অর্থ ব্যয় করা এবং অর্থের সংখ্যা বৃদ্ধি করা— দুটি ভিন্ন জিনিস । অর্থ ব্যয় করলে নিজের এবং অন্যের কাজে আসে । অন্যদিকে সংগ্রহ নিজের মধ্যে অহঙ্কার বৃদ্ধি করে । অহঙ্কার হলো পতনের কারণ এবং তা সমাজে দারিদ্রতা, সংঘর্ষ, ঈর্ষা, দ্বেষ, চুরি প্রভৃতি বাড়িয়ে দেয়, আর এগুলি হলো সমাজের পতনের কারণ । যত দুর্গুণ-দুরাচার আছে সেই সবই অর্থের পরিমাণ বৃদ্ধির আকাঙ্ক্ষা থেকে উৎপন্ন হয় । যার যত অর্থ, তাকে তত বড় বলে মনে করা হয় কিন্তু প্রকৃতপক্ষে জনসাধারণের হৃদয়ে অন্তর থেকে তেমন লোকের প্রতি শ্রদ্ধা থাকে না । অর্থের প্রভাবে হয়তো লোকেরা মুখের উপর কিছু বলে না কিন্তু অন্তরে বিরূপ ভাব পোষণ করে । কিন্তু যারা বিবেকশীল এবং নিস্পৃহ, সংসারে তাদের হৃদয় থেকে শ্রদ্ধা করা হয় ।</p>
<p class="Text">বিবেকের চেয়েও বড় হলো ধর্ম এবং সত্য তত্ত্ব । যারা ধর্ম পালন করে এবং সত্যের (পরমাত্মতত্ত্ব) প্রাপ্তিতে নিযুক্ত থাকে তারা সর্বশ্রেষ্ঠ । সত্যের পথের যাত্রীকে সকলে শ্রদ্ধা করে । সাধারণ লোকেরা করে, ধনীরা করে, রাজা-মহারাজারা করে এবং সাধু সন্তেরাও তাদের শ্রদ্ধা করেন । শুধু তাই কী ! সত্যের পথে যারা চলে ভগবানও তাদের শ্রদ্ধা করেন । তাই সত্য সর্বশ্রেষ্ঠ । সেই সত্যকে লাভ করবার জন্যই বিবেক । বিবেকের জন্য মানুষ, মানুষের জন্য বস্তু সামগ্রী এবং তারই জন্য অর্থ ।</p>
<p class="Text">মানুষ হলো বিবেকশীল প্রাণী । সেজন্য মানুষের কর্তব্য হলো বিবেককে শ্রদ্ধা করা, তাকে গুরুত্ব দেওয়া আর বিবেকের চেয়ে শ্রেষ্ঠ যে সত্য-তত্ত্ব তা লাভ করবার জন্য সময়ের সদ্ব্যবহার করা । তাহ়লে মৃত্যুর পরও দুঃখ থাকবে না । অর্থ, বস্তু, ব্যক্তি সব এখানেই থেকে যাবে, সঙ্গে যাবে না । কিন্তু ধর্ম এবং সত্য-তত্ত্ব পিছনে পড়ে থাকবে না । ধর্ম দেয় সদ্গতি আর সত্য-তত্ত্ব দেয় মুক্তি । সত্য-তত্ত্ব প্রাপ্ত হলে চিরকালের জন্য শান্তি পাবে । সেই সত্য-তত্ত্বকে লাভ করাই হলো মনুষ্য জন্মের পরম ধ্যেয়, লক্ষ্য । তা পাওয়া গেলে মনুষ্য জন্ম সফল হয়ে যায় । আর যদি তা না হয় তাহলে মনুষ্য জন্ম সফল হয় না ।</p>
<p class="Text">খাওয়া-দাওয়া, আরাম করা, ভোগ করা প্রভৃতি তো কুকুর, শুয়োর এবং গাধাও করে থাকে । এগুলির কোনো বিশেষ মহিমা নেই । বিশেষ মহিমা তো আছে পরমাত্মতত্ত্বকে লাভ করায় । তাতে আমাদের এবং জগতের বর্তমানে এবং পরিণামেও কল্যাণ হয় । তুলসীদাসের মতো যেসব বড় বড় মহাত্মা হয়েছেন তাঁরা নিজেদের হিতসাধন করেছেন এবং জগতেরও হিতসাধন করেছেন । তাঁদের বাণীতে আজও পৃথিবীতে কল্যাণ হয়, শান্তি পাওয়া যায়, সঠিক পথের সন্ধান পাওয়া যায় । এমন পরোপকার খুব বড় ধনবানও করতে পারে না । অতএব সত্য লাভের উদ্দেশ্যই প্রধান হওয়া উচিত । অর্থ যদি সত্যের কাজে লাগে, বস্তু সামগ্রীও যদি সত্যের জন্য কাজে আসে, মানুষ যদি সত্যে নিযুক্ত হয় এবং বিবেকও যদি সত্যাভিমুখী হয় তাহলে তো উন্নতি হবে । কিন্তু যদি সত্যের পরোয়া না করে নশ্বর বস্তুগুলির উপর মনোনিবেশ করা হয় এবং বস্তু সামগ্রীর দ্বারা অধিক অর্থ উপার্জনে এবং সেগুলি সংগ্রহ করাকে গুরুত্ব দেওয়া হয় তাহলে কেবল পতনই হবে ।</p>
<p class="Text">বুদ্ধিজীবিদের সমাজে বড় প্রভাব । সেজন্য তাদের কর্তব্য হলো নিজেদের বিবেককে গুরুত্ব দিয়ে সত্য লাভের জন্য নিজেদের জীবনকে নিয়োজিত করা ।</p>
<p class="Text para-style-override-5"><span class="char-style-override-1">এই লেখার সার কথা</span><span class="char-style-override-2"></span></p>
<p class="Text para-style-override-3">অর্থের অপেক্ষা বস্তু-সামগ্রীর গুরুত্ব বেশি, বস্তু-সামগ্রীর অপেক্ষা মানুষের গুরুত্ব বেশি, মানুষ অপেক্ষা বিবেকের গুরুত্ব বেশি এবং বিবেক অপেক্ষা গুরুত্ব বেশি পরমাত্মতত্ত্বের । সেই পরমাত্মতত্ত্ব লাভ করাতেই মনুষ্য-জন্মের সফলতা ।</p>


<p class="Page-Break"> </p>
<p class="Chapter-Heading" id="toc_marker-5">সাধু-সন্তদের প্রতি</p>
<p class="Text">যেমন পরিবারে যিনি মুখ্য ব্যক্তি তাঁর উপর পরিবারের বিশেষ দায়িত্ব থাকে, তেমনই সমাজে যাঁকে প্রধান বলে মানা হয়, যাঁকে সমাজ শ্রদ্ধার দৃষ্টিতে দেখে, তাঁকে ভাল বলে মান্য করা হয়, তাঁর উপর সমাজের বিশেষ দায়িত্ব থাকে । নিজের নিজের স্থানে বা ক্ষেত্রে যিনি প্রধান সেই সাধু, ব্রাহ্মণ, ব্যাখ্যাকারী, নেতা, শাসক, অধ্যাপক, আচার্য, মহন্ত, কথক প্রমুখদের নিজেদের আচরণে বিশেষ সাবধানতা অবলম্বন করা খুবই প্রয়োজন, যাতে অন্যদের উপর তাদের ভাল প্রভাব হয় । তার কারণ মুখ্য ব্যক্তিদের প্রতি সকলের দৃষ্টি নিবদ্ধ থাকে । রেলগাড়ীর চালকদের মতো প্রধান ব্যক্তিদের ওপর সবিশেষ দায়িত্ব থাকে । রেলগাড়ীর অন্য লোকেরা ঘুমিয়ে থাকতে পারে, কিন্তু চালককে সবসময় জেগে থাকতে হয় । তার অল্প অসাবধানতায় দুর্ঘটনা ঘটে যাবার সম্ভাবনা থাকে । গীতায় ভগবান বলেছেন—</p>
<p class="Shlok-Color-2">যদ্যদাচরতি শ্রেষ্ঠস্তত্তদেবেতরো জনঃ ।</p>
<p class="Shlok-Color-2">স যৎ প্রমাণং কুরুতে লোকস্তদনুবর্ততে ॥ </p>
<p class="Text-Right">(৩ ।২১)</p>
<p class="Text">—শ্রেষ্ঠ মানুষেরা যে রকম আচরণ করেন অন্য মানুষেরাও সেইরকমই আচরণ করে আর তাঁরা যা কিছু বলেন অন্য মানুষেরা সেই অনুসারে কাজ করে ।</p>
<p class="Text">উপরোক্ত শ্লোকে শ্রেষ্ঠ মানুষদের আচরণের বিষয়ে তো ‘যৎ-যৎ’, ‘তৎ-তৎ’, এবং ‘এব’— এই পাঁচটি পদ আছে । কিন্তু কথার বিষয়ে ‘যৎ’ এবং ‘তৎ’— এই দুটি পদই রয়েছে । এর তাৎপর্য হলো এই যে, মানুষের আচরণের প্রভাব পাঁচগুণ পড়ে এবং কথা বলার প্রভাব দুই গুণ (অপেক্ষাকৃত কম) পড়ে । যে মানুষ নিজে কর্তব্য পালন না করে কেবল কথা বলে অন্যকে কর্তব্য পালনের শিক্ষা দেয় তার শিক্ষার প্রভাব সমাজে বেশি পড়ে না । সমাজের উপর শিক্ষার প্রভাব তখনই পড়ে যখন যে শিক্ষা দেয় সে নিজেও নিঃস্বার্থভাবে তা পালন করে ।</p>
<p class="Text">বাস্তবে তিনিই বড় যাঁর মধ্যে শ্রেষ্ঠত্বের অহঙ্কার নেই । কেউ যদি বড় হন তবে তিনি তাঁর নম্রতার কারণেই বড় হন । অপরকে সম্মান দিতে হয় কিন্তু নিতে নেই । সকলকে সেবা করা, সুখ দেওয়া, পরিশ্রম করা—এগুলি হলো করণীয় আর মান-সম্মান, আদর-সৎকার, এগুলি অন্যকে দেওয়ার জিনিস । শাস্ত্রে মা-বোনকে বলা হয়েছে যে তোমরা পতিকে পরমেশ্বর বলে মনে করবে । কিন্তু পুরুষের সম্পর্কে কোথাও বলা হয়নি যে তোমরা নিজেদের পরমেশ্বর বলে মনে করবে । তাহলে তো সকল বিবাহিত পুরুষ পরমেশ্বর হয়ে যাবে আর বাকি থাকবে অবিবাহিতেরা ! সেজন্য যারা নিজেদের চেয়ে ছোট, তাদের অনাদর না করে ভালবাসতে হবে ।</p>
<p class="Text">গীতা প্রভৃতি গ্রন্থ পাঠ করে এবং সন্তদের কথা শুনে আমি এই সিদ্ধান্তে উপনীত হয়েছি যে পৃথিবীতে যত ক্ষুদ্রই প্রাণী হোক না কেন তারও উদ্ধার হতে পারে, সেও ভগবানকে পেতে পারে, সেও জীবন্মুক্ত হতে পারে, তারও তত্ত্বজ্ঞান হতে পারে । যে নিজেকে দীন মনে করে সে যত তাড়াতাড়ি এবং যত সহজে ভগবানকে পেতে পারে অত তাড়াতাড়ি এবং সহজে যারা নিজেদের বড় মনে করে তারা পেতে পারে না । কারণ শ্রেষ্ঠত্বের অহঙ্কার হলো আসুরী প্রবৃত্তি, যা পতন ঘটায় ।</p>
<p class="Shlok-Color-2">ছোটে ছোটে তর গয়ে, রাম ভজন লবলীন ।</p>
<p class="Shlok-Color-2">জাতিকে অভিমানসে, ডূবে সভী কুলীন ॥</p>
<p class="Text">এর অর্থ এই নয় যে আমি উচ্চ বর্ণদের নিন্দা করছি । উচ্চ বর্ণকে আমি বড়ই মনে করি । কিন্তু তারা তখনই উঁচু হবে যখন তারা ভাল কাজ করবে । অহঙ্কারবশত তারা যদি জঘন্য কাজ করে তাহলে তাদের শ্রেষ্ঠত্ব কত দিন থাকবে ? যে ভাল কাজ করে সে যদি নিজেকে ছোটও মনে করে তৱু জগৎ তাকে বড় বলেই মানতে থাকবে । কারণ সে বড়-ই । যেমন, ভগবান বিষ্ণুর নিবাস চরণে । তাই বড়দের চরণ স্পর্শ করে প্রণাম করা হয় । চরণে নিবাস হওয়া সত্ত্বেও তাঁকে শ্রেষ্ঠ বলে মানা হয় । কেননা তিনি সকল প্রাণীর পালন-পোষণ করেন । ভগবান শ্রীকৃষ্ণ শ্রেষ্ঠ ক্ষত্রিয় যোদ্ধাদের মধ্যে রণাঙ্গণে রথের ঘোড়ার চালক নিযুক্ত হয়েছিলেন । রথের কোচোয়ান হতে তাঁর লজ্জা করেনি । কিন্তু যখন কৌরবসেনার সেনাপতি ভীষ্ম শঙ্খ নিনাদ করেন তখন পাণ্ডব সেনাদের মধ্যে সর্বপ্রথম ভগবান শ্রীকৃষ্ণ শঙ্খ নিনাদ করেছিলেন । তাৎপর্য হলো, যিনি সত্যকার বড় তাঁর এমন ভ্রম হয় না যে নিচু জায়গায় বসলে তিনি ছোট হয়ে যাবেন । এইরকম ভ্রম তাদেরই হয়, যারা বাস্তবে ছোট, কিন্তু বড় বলে নিজেদের প্রতিপন্ন করতে চায় । তাদের এই ভয় হয় যে নিচু জায়গায় বসলে, ক্ষুদ্র কর্ম করলে পাছে তাদের কেউ ছোট মনে করবে । তারা যদি সত্যই বড় হয় তাহলে ভয় কিসের ?</p>
<p class="Text">অতএব সংসারে যাদের বড় বলা হয় তাদের কর্তব্য হলো স্বার্থ এবং অহঙ্কারকে ত্যাগ করে তৎপরতার সঙ্গে নিজেদের কর্তব্য পালন করা । ব্যক্তির সংশোধনেই সমাজের সংস্কার হয়— আমি একথায় বিশ্বাস করি । প্রকৃতপক্ষে আসক্তি ত্যাগ করলেই মানুষের সংশোধন হয় । বীতরাগ (আসক্তিশূন্য) পুরুষদের দ্বারা সমাজ সংস্কার যত হয় সে রকম অন্য কোনো মানুষের দ্বারা হতে পারে না । তাই যে সমাজে বীতরাগ পুরুষ থাকেন, সেই সমাজই সর্বশ্রেষ্ঠ ।</p>


<p class="Page-Break"> </p>
<p class="Chapter-Heading" id="toc_marker-6">হিন্দু ধর্ম রক্ষার্থে শিখা ধারণের প্রয়োজনীয়তা</p>
<p class="Text">হিন্দুধর্ম খুবই বৈশিষ্ট্যপূর্ণ । এর সামান্যতম এবং উচ্চতম বিষয়গুলিও ধর্মের সঙ্গে সম্বন্ধিত এবং ধর্মের সম্বন্ধ হলো কল্যাণকারী কর্মের সঙ্গে । হিন্দুধর্মে যেসব নিয়ম বলা হয়েছে সেই সবগুলিই মানুষের কল্যাণের সঙ্গে সংযুক্ত । কোনটির হয়তো পরম্পরাগত সম্বন্ধ আবার কোনটির সোজাসুজি সম্পর্ক আছে । হিন্দুধর্মে বিদ্যাভ্যাসের সম্বন্ধও কল্যাণের সঙ্গে জড়িত । সংস্কৃত ব্যাকরণও একটি দর্শনশাস্ত্র, এর ফলস্বরূপ পরমাত্মাকে লাভ করা যায় । এজন্য হিন্দুধর্মের যে কোনো নিয়মকে না মানা হলো নিজের কল্যাণকে পরিত্যাগ করা ।</p>
<p class="Text">যেমন ঘড়িতে ছোট-বড় অনেক যন্ত্রাংশ থাকে । তাতে বড় যন্ত্রাংশের যতটা গুরুত্ব, ছোট যন্ত্রাংশেরও ততটা গুরুত্ব । বড় যন্ত্রাংশ তার নিজের জায়গায় সম্পূর্ণ এবং ছোট যন্ত্রাংশও তার নিজের জায়গায় সম্পূর্ণ । ক্ষুদ্রতর যন্ত্রাংশকেও যদি বার করে দেওয়া হয় তাহলে ঘড়ি বন্ধ হয়ে যাবে । এই রকম হিন্দুধর্মেরও সামান্য কথা তাদের নিজ নিজ জায়গায় সম্পূর্ণ এবং মানুষের কল্যাণের সহায়ক । সামান্য শিখাও নিজের জায়গায় সম্পূর্ণ এবং কল্যাণের সহায়ক । শিখা ফেলে দেওয়ার অর্থ নিজেদের কল্যাণকে ত্যাগ করা ।</p>
<p class="Text">যেমন ঘড়ির ছোট যন্ত্রাংশের জায়গায় বড় যন্ত্রাংশ কোনই কাজ করতে পারে না তেমনই আমরা যে কোনো কাজই করি তাতে যদি সামান্যতম ন্যূনতাও থাকে তাহলে তাঁর দ্বারা কর্ম সিদ্ধ হয় না । মহারাজ নলের সম্পর্কে বলা হয়েছে যে, কলিযুগ অনেকদিন ধরে তাঁর শরীরে প্রবেশ করবার চেষ্টা করছিল । কিন্তু প্রবেশ করতে পারেনি । একদিন নলরাজা প্রস্রাব করে হাত তো ধুয়ে নিয়েছিলেন কিন্তু পা ধোননি । সেইদিনই কলিযুগ তাঁর ভিতরে প্রবেশ করেছিল, তার ফলে মহারাজা এবং তাঁর স্ত্রী দময়ন্তীকে খুবই কষ্ট সহ্য করতে হয়েছিল । সুতরাং শিখা ধারণ না করা খুব বড় ত্রুটি । এর কোনো পরিপূরক নেই ।</p>
<p class="Text">শিখা অর্থাৎ টিকি হিন্দুদের প্রধান চিহ্ন । হিন্দুধর্মে শিখা ধারণের পরম্পরা প্রাচীনকাল থেকে চলে আসছে । কিন্তু এখন আপনারা এটি ত্যাগ করেছেন, এটা খুবই ক্ষতিকারক । চিন্তা করে দেখুন শিখা ধারণ না করার জন্য অথবা তা কেটে ফেলার জন্য কেউ প্রচার করেননি । কেউ আপনাদের বলেননি বা আদেশ করেননি । তবুও আপনারা শিখা কেটে ফেলেছেন ! তাতে যেন আপনারা কলিযুগের অনুগামী হয়ে গেলেন ! এটি হলো কলিযুগের প্রভাব । কেননা তা সবাইকে নরকে নিয়ে যায় । শিখা কেটে ফেললে নরকে যাওয়া সহজ হয়ে যায় । এজন্য আপনাদের কাছে অনুরোধ যে শিখাকে মামুলি মনে করে তাকে উপেক্ষা করবেন না । শিখা ধারণ করাকে সাধারণ ব্যাপার বলে মনে হয়, কিন্তু তা সাধারণ নয় ।</p>
<p class="Text">আগুনের একটি নাম— ‘শিখী’ । শিখী তাকে বলা হয় যার শিখা আছে— ‘<span class="char-style-override-2">শিখা যস্যাস্তীতি স শিখী ।</span>’ সেই ধূম্রশিখাবিশিষ্ট অগ্নি হলো আমাদের ইষ্টদেব—‘<span class="char-style-override-2">অগ্নিের্দবো দ্বিজাতীনাম্</span>’ । অতএব শিখা আমাদের ইষ্টদেব (অগ্নি)-এর প্রতীক ।</p>
<p class="Text">হরিবংশপুরাণে উল্লেখিত আছে যে হৈহয় এবং তালজংঘ-বংশের রাজারা শক, যবন, কাম্বোজ, পারদ প্রভৃতি রাজাদের সঙ্গে নিয়ে রাজা বাহুর রাজ্য কেড়ে নেয় । রাজা বাহু নিজের স্ত্রীকে নিয়ে বনে চলে যায় । সেখানে রাজা বাহুর মৃত্যু হয় । তখন মহর্ষি ঔর্ব রাজার গর্ভবতী স্ত্রীকে রক্ষা করেন এবং তাকে নিজের আশ্রমে নিয়ে আসেন । সেখানে সে একটি পুত্রের জন্ম দেয় । সেই পুত্র পরে রাজা সগর নামে প্রসিদ্ধ হন । রাজা সগর মহর্ষি ঔর্বের কাছ থেকে শস্ত্র এবং শাস্ত্র বিদ্যা অর্জন করেন । পরে রাজা সগর হৈহয়দের মেরে ফেলেন । তারপর তিনি শক, যবন, কম্বোজ, পারদ প্রমুখ রাজাদের মারবেন স্থির করেন । সেই শক, যবন প্রমুখ রাজারা বশিষ্ঠ মুনির শরণাগত হয় । বশিষ্ঠ কয়েকটি শর্তে তাদের অভয় দেন এবং তিনি রাজা সগরকে আদেশ দেন তিনি যেন তাদের না মারেন । রাজা সগর তার প্রতিশ্রুতিও ভঙ্গ করতে পারছিলেন না আবার বশিষ্ঠের আদেশও ফেলতে পারছিলেন না । তাতে তিনি ঐ রাজাদের মাথা শিখাসহ ন্যাড়া করে ছেড়ে দেন । সেই রাজারা ছিল ক্ষত্রিয় । কিন্তু শিখা কেটে যাওয়ায় তারা ধর্মচ্যুত হয়ে যায়—</p>
<p class="Shlok-Color-2">শকাঃ যবনকাম্বোজাঃ পারদাশ্চ বিশাম্পতে ।</p>
<p class="Shlok-Color-2">কোলিসর্পাঃ সমহিষা দার্দ্যাশ্চোলাঃ সকেরলাঃ ॥</p>
<p class="Shlok-Color-2">সর্বে তে ক্ষত্রিয়াস্তাত ধর্মস্তেষাং নিরাকৃতঃ ।</p>
<p class="Shlok-Color-2">বসিষ্ঠবচনাদ্ রাজন্ সগরেণ মহাত্মনা ॥</p>
<p class="Text-Right">(হরিবংশপুরাণ,১৪ ।১৮-১৯)</p>
<p class="Text">—শক, যবন, কাম্বোজ, পারদ, কোলিসর্প, মহিষ, দর্দ, চোল এবং কেরল— এরা সব ক্ষত্রিয় ছিল । বশিষ্ঠের কথায় মহাত্মা সগর এদের ধর্ম নষ্ট করে দিয়েছিলেন ।</p>
<p class="Text">এই কথা থেকে এইটিই প্রমাণিত হয় যে শিখা কেটে ফেললে মানুষ মৃত মানুষের মতো হয়ে যায় এবং তার ধর্মও নষ্ট হয়ে যায় । প্রাচীনকালে শিখা কেটে দেওয়াকে মৃত্যুদণ্ডের মতো বলে মনে করা হোত । ধর্মের সঙ্গে শিখার অটুট সম্পর্ক আছে । এজন্য শিখা কেটে ফেললে মানুষ ধর্মচ্যুত হয়ে যায় । খুবই দুঃখের কথা যে আজকাল হিন্দুরা মুসলমান ও খ্রীষ্টানদের প্রভাবে নিজেরা শিখা কেটে ফেলছেন । নিজেরাই নিজেদের ধর্মকে বিনাশ করছেন । এ হলো আমাদের দাসত্বের পরিচয় ।</p>
<p class="Text">ভগবান গীতায় বলেছেন—</p>
<p class="Shlok-Color-2">যঃ শাস্ত্রবিধিমুৎসৃজ্য বর্ততে কামকারতঃ ।</p>
<p class="Shlok-Color-2">ন স সিদ্ধিমবাপ্নোতি ন সুখং ন পরাং গতিম্ ॥</p>
<p class="Shlok-Color-2">তস্মাচ্ছাস্ত্রং প্রমাণং তে কার্যাকার্যব্যবস্থিতৌ ।</p>
<p class="Shlok-Color-2">জ্ঞাত্বা শাস্ত্রবিধানোক্তং কর্ম কর্তুমিহার্হসি ॥</p>
<p class="Text-Right">(গীতা ১৬ ।২৩-২৪)</p>
<p class="Text">—যে মানুষ শাস্ত্রের বিধান ত্যাগ করে নিজের ইচ্ছায় খুশীমতো আচরণ করে, সে সিদ্ধি (অন্তঃকরণের শুদ্ধি) পায় না, সুখ (শান্তি) এবং পরমগতি লাভ করে না ।</p>
<p class="Text">অতএব তোমাাদের কাছে কর্তব্য-অকর্তব্য বিবেচনায় শাস্ত্রই হলো প্রমাণ— এই কথা জেনে তোমরা এই পৃথিবীতে শাস্ত্রবিধি অনুযায়ী কর্তব্য-কর্ম করার যোগ্য, অর্থাৎ কর্তব্য হলো শাস্ত্রের বিধান অনুসারে কাজ করা ।</p>
<p class="Text">শিখা রাখা হলো শাস্ত্রের বিধান । সুখ পাই বা দুঃখই পাই, আমাদের শাস্ত্রের বিধান অনুসারে চলতে হবে । ভগবান যা বলেন, সন্ত-মহাপুরুষেরা যা বলেন, শাস্ত্র যা বলে, সেই অনুসারে চলাতেই আমাদের বাস্তবিক কল্যাণ । ভগবান এবং তাঁর ভক্ত — উভয়েই নিঃস্বার্থভাবে সকলের হিতসাধন করেন ।</p>
<p class="Shlok-Color-2"> হেতু রহিত জগ জুগ উপকারী ।</p>
<p class="Shlok-Color-2"> তুম্হ তুম্হার সেবক অসুরারী ॥</p>
<p class="Text-Right">(শ্রীরামচরিতমানস,উত্তরকাণ্ড, ৪৭ ।৩)</p>
<p class="Text">তাই এঁদের আদেশানুসারে যারা চলেন তাঁরা ইহলোকে এবং পরলোকে সুখ লাভ করেন ।</p>
<p class="Text">একটি গল্প আছে । একজন যাযাবর ছিল । সে বলদগুলির উপর মুলতানী মাটি চাপিয়ে দিল্লী যাচ্ছিল । পথে অনেকগুলি গ্রাম পার হওয়ার সময় তার অনেক মুলতানী মাটি বিক্রি হয়ে গেল, বলদগুলির উপর চাপান বস্তাগুলি অর্ধেক খালি হয়ে গেল, অর্ধেক থাকল ভর্ত্তি । অতএব সেগুলি তখন বদলদের পীঠে কি করে থাকবে ? কেননা ভার একদিকে হয়ে গেছে । চাকররা কী করবে জিজ্ঞাসা করল । যাযাবর বলল— ভাবছ কেন ? বস্তার এক দিকে মরুভূমির বালি ভর্তি করে দাও, এটি হলো রাজস্থান । প্রচুর বালি রয়েছে । চাকরেরা সেইরকম করল । বলদগুলির পিঠে চাপান একদিকের বস্তাগুলিতে মুলতানী মাটি এবং অন্য দিকের বস্তাগুলিতে রাজস্থানের মরুভূমির বালি ভরে সমান করে দিল ।</p>
<p class="Text">দিল্লী থেকে একজন সহৃদয় ব্যক্তি সেখান দিয়ে যাচ্ছিল । সে একদিকের বস্তাগুলি থেকে বালি ঝরতে দেখে জিজ্ঞাসা করল একদিকের বস্তাগুলিতে বালি কেন ভরা হয়েছে । চাকররা বলল— ভারসাম্য বজায় রাখার জন্য । লোকটি বলল—‘আরে তোমাদের কেমন বুদ্ধি ! তোমাদের মালিক এবং তোমরা তো প্রায় একই রকমের । বলদগুলির উপর মিছিমিছি বোঝা চাপিয়ে সেগুলিকে মারছ । মুলতানী মাটি অর্ধেক অর্ধেক করে যদি একটি জায়গাতে বেঁধে দাও তাহলে বলদের পিঠে তো ভার অর্ধেক হয়ে যায় । চাকরটি বলল, আপনার কথা ঠিক । কিন্তু মনিব যা বলেছেন আমরা তাই করব । আপনি মালিককে গিয়ে একথা বলুন এবং তার কাছ থেকে আদেশ নিয়ে আসুন । লোকটি মনিবের কাছে গিয়ে এই কথা বলল । যাযাবর জিজ্ঞাসা করল— আপনি কোথাকার লোক, কোথায় যাচ্ছেন ? লোকটি বলল—আমি হরিয়ানায় থাকি । অর্থ উপার্জনের জন্য দিল্লী গিয়েছিলাম । সেখানে কয়েক দিন থাকার পর অসুস্থ হয়ে পড়ি । যা অল্পস্বল্প রোজগার করেছিলাম তা খরচ হয়ে গিয়েছে । ব্যবসাতে লোকসান হয়েছে । কিছুই অবশিষ্ট ছিল না । তখন মনে হলো ঘরে চলে যাই । তার কথা শুনে বিক্রেতা তার চাকরদের বলল— এর কথা শুনো না । যেমন চলছিলে তেমন চলতে থাক, এর বুদ্ধি ভাল মনে হচ্ছে, কিন্তু তার পরিণাম ভাল নয় । যদি ঠিক হোত তাহলে এ অর্থবান হতো । আমাদের বুদ্ধি যদি ভাল নাও হয় তবু পরিণাম ভালই হবে । আমার কাজে কখনও লোকসান হয়নি ।</p>
<p class="Text">বিক্রেতা বলদগুলিকে নিয়ে দিল্লী পেঁছাল । সেখানে সে জমি কিনে মুলতানী মাটি এবং বালি আলাদা আলাদা ভাবে জমা করল । সে চাকরকে বলল— বলদগুলিকে জঙ্গলে নিয়ে যাও আর যেখানে ঘাস-জল পাবে সেখানে সেগুলিকে রাখ । এখানে যদি ওগুলিকে খেতে দাও তাহলে লাভ কোথা থেকে হবে? মুলতানি মাটি বিক্রি শুরু হয়ে গিয়েছিল । ওদিকে দিল্লীর বাদশা অসুস্থ হয়ে পড়েছিলেন । বৈদ্যরা বললেন যে বাদশা যদি রাজস্থানের বালির উপরে থাকেন তাহলে তিনি সুস্থ হয়ে যাবেন । বালিতে মানুষকে নিরোগ করবার শক্তি আছে । অতএব বাদশাকে রাজস্থানে পাঠাও ।</p>
<p class="Text">‘বাদশাকে রাজস্থানে কেন পাঠাবো । সেখানকার বালি নিয়ে এসো ।’</p>
<p class="Text">‘ঠিক আছে । এখানে আনিয়ে দাও । তার জন্য উট পাঠাও ।’</p>
<p class="Text">‘উট পাঠাবার দরকার কী? এখানেই বাজারে বালি পাওয়া যাবে ।’</p>
<p class="Text">‘বাজারে কী করে পাওয়া যাবে ?’</p>
<p class="Text">‘আরে দিল্লীর বাজার ! এখানে সবকিছু পাওয়া যায় । আমি এক জায়গায় বালির স্তূপ দেখেছি ।’</p>
<p class="Text">‘তাহলে তাড়াতাড়ি আনিয়ে নাও ।’</p>
<p class="Text">বাদশার লোকেরা বিক্রেতার কাছে গিয়ে জিজ্ঞাসা করল— বালির দর কত ? সে বলল, মুলতানী মাটি কেনো বা বালি কেন, একই দাম, দুটিই একই ওজনে বলদের পিঠে চাপিয়ে আনা হয়েছে । বাদশার লোকেরা সমস্ত বালি কিনে নিল । বিক্রেতা যদি দিল্লী প্রত্যাগত লোকটির কথা শুনত তাহলে সে মুফতে অর্থ কেমন করে পেত ? তাতে প্রমাণ হলো যে বিক্রেতার বুদ্ধি ঠিক কাজ করেছিল ।</p>
<p class="Text">এই গল্প থেকে এই শিক্ষা নেওয়া উচিত যে, যারা নিজেদের উন্নতি করেছে, যাদের বিবেক বিকশিত, যারা তত্ত্ব লাভ করেছে এইরকম সাধু-সন্তদের কথা মেনে নিতে হয় । কেননা তাদের বুদ্ধির ফল ভাল । নিজেদের বুদ্ধিতে আমরা কতটা উন্নতি করেছি ? আমরা কি তত্ত্বলাভ করতে পেরেছি ? এজন্য ভগবান, শাস্ত্র এবং সন্তদের কথা শুনে শিখা ধারণ করা উচিত । তাঁদের কথা যদি বোঝা না যায় তাহলেও মেনে নিতে হবে । আমরা অদ্যাবধি নিজেদের বুদ্ধি অনুসারে যেসব কাজ করেছি তাতে কতটা লাভ হয়েছে? যেমন, কেউ যদি ব্যবসায়ে অনেক অর্থোপার্জন করে থাকে তাহলে তার কথামতো কাজ করলে আমাদেরও লাভ হবে । তার যদি লাভ হয়ে থাকে তাহলে আমাদেরও লাভ হবে না কেন ? তেমনই যে সব সাধু-সন্তের পরমাত্মপ্রাপ্তি হয়েছে, যাঁরা অশান্তি, দুঃখ, সন্তাপ প্রভৃতি দূর করেছেন, তাঁদের কথা শুনলে আমাদেরও লাভ হবে ।</p>
<p class="Text">আমি যখন শিখা ধারণ করবার কথা বলছি তখন তা আপনাদের অকল্যাণ করবার জন্য বলছি না, আপনাদের দুঃখ হোক, ক্ষতি হোক, সন্তাপ হোক— আমার মোটেই এরকম উদ্দেশ্য নয় । আমি আপনাদের কল্যাণের কথাই বলছি । আপনাদের যাতে ইহলোক, পরলোক—দুটিই ভাল হয় তার কথাই আমি বলি । আমি সেই কথাই বলি যা বহু যুগ ধরে আপনাদের বংশ পরম্পরায় চলে আসছে । শিখা ধারণ করলে আপনাদের ক্ষতি কী ? তাতে আপনাদের কী ক্ষতি হয় ? কতটা পাপ হয় ? আপনাদের জীবনে কী বাধা আসে ? শিখা ধারণের যে পরম্পরা চিরকাল ধরে চলে আসছে কার কথায় সেটি আপনারা ত্যাগ করেছেন ? কোন্ সাধুর কথায়, কোন্ পুরাণের কথায়, কোন্ শাস্ত্রের আদেশে, কোন্ বেদের নির্দেশে আপনারা শিখা ধারণ ছেড়ে দিয়েছেন ?</p>
<p class="Text">শিখা রাখা খুবই সহজ কাজ । কিন্তু আপনাদের কঠিন মনে হচ্ছে । কেননা আপনারা সেটিকে ত্যাগ করেছেন । এ জিনিস আপনাদের পূর্বপুরুষ থেকে চলে আসছে । আপনাদের পিতা, পিতামহ, প্রপিতামহ সবাই শিখা ধারণ করতেন । আপনারা সেটি ত্যাগ করেছেন । সেজন্য শিখা ধারণ করা আপনাদের কঠিন মনে হচ্ছে । ভেবে দেখুন যে, শিখা ত্যাগ করে আপনাদের কতটা লাভ হয়েছে ? আর এখন শিখা রাখলে কী ক্ষতি হবে ? শিখা রাখলে কি আপনাদের অর্থের ক্ষতি হয়, ধর্মের ক্ষতি হয়, স্বাস্থ্যের ক্ষতি হয়, আপনারা দুঃখে পতিত হন ? যদি হন তো বলুন? শিখা না রাখলে কোনো লাভ তো হয়ই না, বরং খুবই ক্ষতি হয় । শিখা না থাকলে আপনাদের দেবপূজা, শ্রাদ্ধ-তর্পণ বিফল হয়ে যায় । আপনাদের দান-পুণ্য প্রভৃতি সকল শুভ কর্ম নিষ্ফল হয়ে যায় । এজন্য শিখাকে মামুলি মনে করে এটিকে উপেক্ষা করবেন না ।</p>
<p class="Text">আগে সব লোকই শিখা রাখতেন । শিখাহীন কোন লোককে দেখাই যেত না । কিন্তু দেখতে দেখতে কিছু সময়ের মধ্যেই প্রায়শ লোকেরা শিখারহিত হয়ে গেছে । এখন অধিকাংশ লোকেরই শিখা নেই । শিখা এবং উপবীতের মধ্যে ঘনিষ্ঠ সম্পর্ক আছে । আশ্চর্য কথা যে, আজকাল এমন লোকও আছে যাদের পৈতে আছে কিন্তু শিখা নেই । এটি কত বড় পতনের কথা ! যদি এমন দশাই থাকে তাহলে পরে শিখা ধারণের কথা কে বলবে ? আর কেনই বা বলবে ? বক্তারই বা কী লাভ ?</p>
<p class="Text">শিখা হলো হিন্দুত্বের পরিচয় । এটি আপনাদের জাতিকে রক্ষা করে । উপবীত তো সকলের জন্য নয়, কেবল ব্রাহ্মণ, ক্ষত্রিয় এবং বৈশ্যের জন্য । কিন্তু শিখা হিন্দুমাত্রেরই । দ্বিজ হোক, অন্তজ হোক, শিখা সকলের জন্য । মুসলমানদের জন্য যেমন সুন্নত, সেইরকম হিন্দুদের জন্য শিখা । সুন্নত হয়নি, এমন কোনো মুসলমান পাওয়া যাবে না কিন্তু শিখাহীন হিন্দু আজকাল অনেক পাওয়া যাবে । মুসলমান এবং খ্রীষ্টানরা খুব জোরের সঙ্গে তাদের ধর্ম প্রচার করে এবং হিন্দুদের ধর্ম পরিবর্তনের জন্য নতুন নতুন পরিকল্পনা প্রস্তুত করে । আপনারা নিজেদের শিখা কেটে ফেলে তাদের প্রচার কাজে সহায়তা করেন । তাই সময় থাকতে হিন্দুদের সাবধান হতে হবে । মুসলমানরা তাদের ধর্মের প্রচার নির্বুদ্ধিতার সঙ্গে করে আর খ্রীষ্টানরা করে বুদ্ধিমত্তার সঙ্গে । মুসলমানরা তো তলোয়ারের শক্তিতে বলপূর্বক ধর্ম পরিবর্তন করায় কিন্তু খ্রীষ্টানরা বাহ্যত সেবা করে ভিতরে ভিতরে (গোপনে) ধর্ম পরিবর্তন করায় । তারা বিদ্যালয় স্থাপন করে এবং সেখানে ছেলেদের উপর নিজেদের সংস্কার চাপিয়ে দেয় । তারই পরিণামে হিন্দুরা ঘরে বসেই শিখা ত্যাগ করেছে । এই কাজে খ্রীষ্টানরা সফল হয়েছে । মুসলমান এবং খ্রীষ্টানদের উদ্দেশ্য মনুষ্যমাত্রের কল্যাণ করা নয় । তা হলো নিজেদের সংখ্যা বৃদ্ধি করা । তাহলে তাদের রাজ্য প্রতিষ্ঠিত হবে । কলিযুগের প্রভাব প্রতি বৎসর, প্রতি মাস এবং প্রতিদিন দ্রুততার সঙ্গে বর্ধিত হচ্ছে । লোকেদের বুদ্ধি ভ্রষ্ট হচ্ছে । যে হিন্দু সংস্কৃতি সকল মানুষের কল্যাণ চায় তা নষ্ট হয়ে যাচ্ছে । হিন্দুরা যদি নিজেরাই তাদের সংস্কৃতি ধ্বংস করে তাহলে তাকে কে রক্ষা করবে ?</p>
<p class="Text para-style-override-6">প্রশ্নোত্তর</p>
<p class="Text">	প্রশ্ন—<span class="char-style-override-2">শিখা ধারণে কী লাভ ?</span></p>
<p class="Text">	উত্তর—যার শুধু লাভের দিকেই দৃষ্টি তার পারমার্থিক উন্নতি হতে পারে না । লাভের দৃষ্টিতেই যদি কোনো কাজ করেন তাহলে শাস্ত্র বচন, সন্ত-বচনের মূল্য কী থাকল? তাদের সম্মান কী থাকল? নিজেদের লাভের জন্য, নিজেদের মতলব সিদ্ধ করবার জন্য তো পশু-পাখিরাও কাজ করে । এতে মনুষ্যত্ব নেই । শিখা রাখলে আপনাদের ভাল হবে এতে আমার বিন্দুমাত্র সংশয় নেই । বাস্তবে আমাদের লাভ-লোকসান না দেখে ধর্ম পালন করা উচিত । ধর্মশাস্ত্রে বলা হয়েছে যে শিখা ছাড়া যজ্ঞ, দান, তপ, ব্রত প্রভৃতি যা কিছু করা হয় সেগুলি সব নিষ্ফল হয়ে যায়—</p>
<p class="Shlok-Color-2">সদোপবীতিনা ভাব্যং সদা বদ্ধশিখেন চ ।</p>
<p class="Shlok-Color-2">বিশিখো ব্যুপবীতশ্চ যৎ করোতি ন তৎ কৃতম্ ॥</p>
<p class="Text-Right">(কাত্যায়নস্মৃতি ১ ।৪)</p>
<p class="Text">শুধু তাই নয়, শিখাহীন ঐ সব পুণ্যকর্মও রাক্ষসী কর্ম হয়ে যায়—</p>
<p class="Shlok-Color-2">বিনা যচ্ছিখয়া কর্ম বিনা যজ্ঞোপবীতকম্ ।</p>
<p class="Shlok-Color-2">রাক্ষসং তদ্ধি বিজ্ঞেয়ং সমস্তা নিষ্ফলা ক্রিয়ান্ ॥</p>
<p class="Text-Right">(ব্যাস)</p>
<p class="Text">এজন্য ধর্মশাস্ত্র আদেশ দিয়েছে—</p>
<p class="Shlok-Color-2">স্নানে দানে জপে হোমে সন্ধ্যায়াং দেবতার্চনে ।</p>
<p class="Shlok-Color-2">শিখাগ্রন্থিং সদা কুর্যাদিত্যেতন্মনুরব্রবীৎ ॥</p>
<p class="Text">—স্নান, দান, জপ, হোম, সন্ধ্যা এবং দেবপূজার সময় শিখাতে গ্রন্থি অবশ্য দিতে হবে— এমন কথা মনু বলেছেন ।</p>
<p class="Text">হিন্দুধর্মের ষোলটি সংস্কারের মধ্যে চূড়াকরণ সংস্কার (মস্তক মুণ্ডন সংস্কার)-এর বিশেষ গুরুত্ব আছে । এই সংস্কারে শিখা ধারণ করলে দীর্ঘায়ু, তেজ, বল এবং ঔজ্জ্বল্য প্রাপ্ত হয়—</p>
<p class="Shlok-Color-2">দীর্ঘায়ুত্বায় বলায় বর্চসে শিখায়ৈ বষট্ ।</p>
<p class="Text">শিখার বিশেষ গুরুত্বের জন্যই হিন্দুরা যবন শাসনের সময় নিজেদের শিখাকে রক্ষা করবার জন্য গলা কাটতে দিয়েছে, কিন্তু শিখাকে কাটতে দেয়নি । কত বড় দুঃখের কথা যে এখন হিন্দুরা সেই শিখাকে নিজেরাই কেটে ফেলছে । ধর্মশাস্ত্রে শিখা না রাখার জন্য প্রায়শ্চিত্যের কথা বলা হয়েছে—</p>
<p class="Shlok-Color-2">শিখাং ছিন্দন্তি যে মোহাদ্ দ্বেষাদজ্ঞানতোঽপি বা ।</p>
<p class="Shlok-Color-2">তপ্তকৃচ্ছ্রেন শুদ্ধ্যন্তি ত্রয়ো বর্ণা দ্বিজাতয়ঃ॥</p>
<p class="Text-Right">(লঘুহারীত)</p>
<p class="Text">—তিনটি বর্ণের যে দ্বিজগণ মোহ, দ্বেষ অথবা অজ্ঞতায় নিজেদের শিখা কেটে ফেলে তারা তপ্তকৃচ্ছ্র ব্রত পালন করলে তবেই শুদ্ধ হয় ।</p>
<p class="Shlok-Color-2">অথ চেৎ প্রমাদান্নিশিখং বপনং স্যাৎ তত্র কৌশীং শিখাং </p>
<p class="Shlok-Color-2">ব্রহ্মগ্রন্থিসমন্বিতাং দক্ষিণকর্ণোপরি আশিখাবন্ধাদবতিষ্ঠেৎ ॥  </p>
<p class="Text-Right">(কাঠকগৃহ্যসূত্র)</p>
<p class="Text">—যদি কোনো মানুষ প্রমাদ বশে শিখা সহিত ক্ষৌর কর্ম করায় তাহলে সে ব্রহ্মগ্রন্থিযুক্ত কুশের শিখা তৈরি করে ডান কানে তত দিন রাখবে যত দিন না শিখা বাঁধবার মতো বড় হয়ে যায় ।</p>
<p class="Text">যদি সত্তর বছরের অবস্থায় (বৃদ্ধাবস্থায়) চুল পড়ে যাওয়ার কারণে শিখা রাখা না যায় তাহলে চারপাশের অবশিষ্ট চুলে শিখা তৈরি করে নিত্যকর্ম করতে থাকবে, যদি একেবারেই চুল না থাকে তাহলে কুশ প্রভৃতির দ্বারা শিখা তৈরি করে নিত্যকর্ম করবে, কিন্তু কখনও শিখাশূন্য থাকবে না —</p>
<p class="Shlok-Color-2">সপ্তত্যুধ্বং তু চেত্তস্যাঃ পূর্বতঃ পৃষ্ঠতোঽপি বা ।</p>
<p class="Shlok-Color-2">পার্শ্বতঃ পরিতো বাপি সমুদ্ভূতৈশ্চ রোমভিঃ ॥</p>
<p class="Shlok-Color-2">শিখা কার্যা প্রযত্নেন ন চেন্নৈবোপপদ্যতে ।</p>
<p class="Shlok-Color-2">তৎস্থানে সর্বশূন্যে তু পরিতো বাপি কিং পুনঃ ॥</p>
<p class="Shlok-Color-2">ব্রাহ্মণ্যসূচনাযৈবং তানি লোমানি ধারয়েৎ ।</p>
<p class="Shlok-Color-2">অন্যথা ন ভবেদেব তথা তস্মাৎ সমাচরেৎ ॥</p>
<p class="Text-Right">(আঙ্গিরসস্মৃতি ৬১-৬২)</p>
<p class="Text">‘অখিল ভারতীয় পণ্ডিত মহাপরিষদ্’ (বারাণসী) শিখা ধারণের ফলে নিম্নলিখিত লাভের কথা বলেছে—</p>
<p class="Text">১ । শিখা ধারণ করলে এবং তার নিয়মগুলি যথাযথ পালন করলে মানুষ সুদ্বুদ্ধি, সদ্বিচার প্রভৃতি লাভ করে ।</p>
<p class="Text">২ । শিখা রাখলে আত্মশক্তি প্রবল হয়ে যায় ।</p>
<p class="Text">৩ । শিখা রাখলে মানুষ ধার্মিক, সাত্ত্বিক এবং সংযমী হয়ে যায় ।</p>
<p class="Text">৪ । শিখা রাখলে মানুষ লৌকিক এবং পারলৌকিক সমস্ত কাজে সফল হয় ।</p>
<p class="Text">৫ । শিখা রাখলে মানুষ প্রাণায়াম, অষ্টাঙ্গযোগ প্রভৃতি যৌগিক ক্রিয়াগুলি ঠিকভাবে করতে পারে ।</p>
<p class="Text">৬ । শিখা রাখলে সকল দেবতা মানুষকে রক্ষা করে ।</p>
<p class="Text">৭ । শিখা রাখলে মানুষের নেত্রজ্যোতি সুরক্ষিত থাকে ।</p>
<p class="Text">৮ । শিখা রাখলে মানুষ সুস্থ, বলিষ্ঠ, তেজস্বী এবং দীর্ঘায়ু হয় ।</p>
<p class="Text">	প্রশ্ন—<span class="char-style-override-2">শিখা রাখতে লজ্জা করে, তা কি করে দূর হবে ?</span></p>
<p class="Text">	উত্তর—আশ্চর্য কথা হলো ব্যবসায়াদিতে বেইমানী, মিথ্যা, কপটতা করতে লজ্জা হয় না । গর্ভপাতের মতো পাপ করতে লজ্জা হয় না । চুরি, বিশ্বাসঘাতকতা প্রভৃতি করবার সময় লজ্জা হয় না, কিন্তু শিখা রাখতে লজ্জা হয় । আপনাদের লজ্জা ঠিক, নাকি ভগবানের আদেশ মান্য করা, তাঁকে প্রসন্ন করা ঠিক । আপনারা যদি শিখা রাখেন তাহলে প্রথম প্রথম লজ্জা হবে, পরে ঠিক হয়ে যাবে ।</p>
<p class="Text">	প্রশ্ন—<span class="char-style-override-2">শিখা দেখলে লোকেরা হাসাহাসি করে, তা থেকে কি করে বাঁচব ?</span></p>
<p class="Text">	উত্তর—লোকেরা যদি হাসাহাসি করে, পাগল বলে তো সহ্য করে নেবেন কিন্তু ধর্ম ত্যাগ করবেন না । আপনাদের ধর্ম আপনাদের সঙ্গে যাবে, হাসি-ঠাট্টা আপনাদের সঙ্গে যাবে না । লোকেদের হাসিকে ভয় করবেন না । লোকেরা প্রথমে হাসাহাসি করবে, পরে তারা আপনাদের এইজন্য সম্মান দেখাবে যে আপনারা নিজেদের ধর্মে অবিচল আছেন । শঙ্করানন্দ নামে আমার একজন খুবই পরিচিত সহৃদয় ব্যক্তি ছিলেন । তিনি খুব লেখা পড়া জানা লোক । তিনি আমাকে বলেছিলেন—‘পড়াশোনা করবার জন্য আমি জার্মানীতে গিয়েছিলেন । সেখানে আমি ধুতি পরতাম । আমার বেশভূষা দেখে সেখানকার লোকেরা আমাকে নিয়ে প্রথম প্রথম হাসাহাসি করত । পরে তারা সবাই আমাকে খুবই সম্মান করত । বলত এই লোকটি সত্যকার নিষ্ঠাবান ।’ এজন্য নিজেদের ধর্ম পালন নির্ভয়ে করুন । এতে কিসের ভয় ?</p>
<p class="Text">একটি গল্প আছে । একজন লোকের কোনো কারণে নাক কাটা গিয়েছিল । তার এক বন্ধু জিজ্ঞেস করায় সে বলেছিল যে, দুটি চোখের মধ্যখানে নাক আড়াল করছিল বলে ব্রহ্মের দর্শন হচ্ছিল না, মাঝখানে যদি নাক না থাকে তাহলে দুটি চোখের দৃষ্টির মিলনে সাক্ষাৎ ব্রহ্ম দর্শন হয় । সেকথা শুনে তার বন্ধুও নিজের নাক কাটিয়ে নিয়েছিল । তাতে যখন তার ব্রহ্ম দর্শন হলো না তখন সে লোকটিকে বলল যে, নাক কাটিয়েও তো তার ব্রহ্ম দর্শন হলো না! লোকটি বলেছিল—‘চুপ করো । চেঁচামেচি করো না । কেউ জিজ্ঞেস করলে বোলো যে তোমারও ব্রহ্ম দর্শন হয় ।’ ধীরে ধীরে এই কথা ছড়াতে লাগল । অন্যের কথায়, একে অন্যকে দেখে দেখে সবাই নাক কাটিয়ে নিয়েছিল । কিন্তু কারুরই ব্রহ্ম দর্শন হয়নি । একটি পুরো সম্প্রদায় নাক কাটা হয়ে গেল । তখন তাদের কাছে যদি কোনো নাকওয়ালা লোক আসত তো তারা সকলে তাকে নিয়ে হাসিঠাট্টা করত । বলত, নাকওয়ালা এসে গিয়েছে, নাকওয়ালা এসে গিয়েছে । এইরকমই যারা শিখা কেটে ফেলেছে তারা শিখা ধারণ করা লোকেদের নিয়ে হাসিঠাট্টা করে । অতএব তাদের হাসাহাসিকে পরোয়া না করে নিজেদের ধর্ম পালন করুন ।</p>
<p class="Shlok-Color-2">ন জাতু কামান্ন ভয়ান্ন লোভাদ্</p>
<p class="Shlok-Color-2"> ধর্মং ত্যজেজ্জীবিতস্যাপি হেতোঃ ।</p>
<p class="Shlok-Color-2">নিত্যো ধর্মঃ সুখদুঃখে ত্বনিত্যে</p>
<p class="Shlok-Color-2"> জীবো নিত্যো হেতুরস্য ত্বনিত্যঃ ॥</p>
<p class="Text-Right">(মহাভারত, স্বর্গপর্ব ৫ ।৬৩)</p>
<p class="Text para-style-override-2">‘কামনায়, ভয়ে, লোভে অথবা প্রাণ বাঁচাবার জন্যও ধর্মকে ত্যাগ করবে না । ধর্ম নিত্য এবং সুখ-দুঃখ অনিত্য । অনুরূপ,জীবাত্মা নিত্য, আর বন্ধনের হেতু (অাসক্তি) অনিত্য ।’<span class="char-style-override-4" xml:lang="en-GB"></span></p>


<p class="Page-Break"> </p>
<p class="First-End-Page" id="toc_marker-7" xml:lang="en-GB">শেষ পাতা</p>

