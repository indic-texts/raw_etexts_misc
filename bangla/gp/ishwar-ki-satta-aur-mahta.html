
<p class="First-End-Page para-style-override-1" id="toc_marker-1" xml:lang="en-GB">প্রথম পাতা</p>
<p class="Titel-Page---Shri-Hari">    ॥ শ্রীহরিঃ ॥</p>
<p class="Title-Page---Book-Name">ঈশ্বরের অস্তিত্ব ও মহত্ত্ব</p>
<p class="Title-Page---Book-Name-Hindi">ईश्वरकी सत्ता और महत्ता (बंगला)</p>
<p class="Title-Page---Tavmev-Mata--pita"> </p>
<p class="Title-Page---Tavmev-Mata--pita">ত্বমেব মাতা চ পিতা ত্বমেব</p>
<p class="Title-Page---Tavmev-Mata--pita">ত্বমেব বন্ধুশ্চ সখা ত্বমেব ।</p>
<p class="Title-Page---Tavmev-Mata--pita">ত্বমেব বিদ্যা দ্রবিণং ত্বমেব</p>
<p class="Title-Page---Tavmev-Mata--pita">ত্বমেব সর্বং মম দেবদেব ॥</p>
<p class="Title-Page---Tavmev-Mata--pita"> </p>
<p class="Title-Page---Gita-Seva-Trust para-style-override-2">গীতা সেবা ট্রাস্ট<span></span></p>


<p class="Page-Break">॥ শ্রীহরিঃ॥</p>
<p class="Chapter-Heading" id="toc_marker-2">নিবেদন</p>
<p class="Text">১৯৩৩ সালে ‘কল্যাণ’-এর ‘ঈশ্বরাঙ্ক’ প্রকাশিত হয়েছিল । তখন দেশ-বিদেশের কিছু বিদগ্ধ সন্ত, বিদ্বান ও অধ্যয়নশীল ব্যক্তিদের কাছে যে চারটি প্রশ্ন করে উত্তর প্রার্থনা করেছিলাম তা ছিল অনেকটা এইরকম—</p>
<p class="Text">(১) ঈশ্বরকে কেন মানব ?</p>
<p class="Text">(২) ঈশ্বরকে না মানলে ক্ষতি কী ?</p>
<p class="Text">(৩) ঈশ্বর আছেন তার প্রমাণ কী ?</p>
<p class="Text">(৪) এর সমর্থনে জীবনে ঘটে যাওয়া কোনো ঘটনার বিবরণ ?</p>
<p class="Text">অনেকেই এই সকল প্রশ্নের উত্তর দিয়ে আমাকে কৃতার্থ করেছিলেন । অনেকে সব কয়টা প্রশ্নের উত্তর না দিয়ে কয়েকটির দিয়েছিলেন । তাঁদের লেখাগুলি কল্যাণের ‘ঈশ্বরাঙ্ক’ সংখ্যায় আর তার পরের সংখ্যায় প্রকাশিত হয়েছিল । প্রকৃতির নিয়মে সেই সকল বিদ্বজ্জনের মধ্যে অনেকেই এখন আমাদের মধ্যে নেই ।</p>
<p class="Text">সেই সকল প্রকাশিত প্রবন্ধগুলির মধ্যে কিছু সংগ্রহ করে গ্রন্থরূপে প্রকাশ করা হচ্ছে । কলেবর বৃদ্ধি হলে পাঠকের অসুবিধা হবে মনে করে, বহু প্রবন্ধ ভালো হলেও বাদ দিতে হল । কিছু ছোট প্রবন্ধ যা পূর্বে প্রকাশিত হয়নি তাও যুক্ত করা হল । আশাকরি পাঠক ঈশ্বর প্রসঙ্গে বহু প্রশ্নের উত্তর পাবেন ও নিরীশ্বরবাদী অন্ধকার থেকে মুক্তি পাওয়ার পথ খুঁজে পাবেন ।</p>
<p class="Text-Right para-style-override-2">হনুমানপ্রসাদ পোদ্দার<span></span></p>


<p class="Page-Break">॥ শ্রীহরিঃ ॥</p>
<p class="Chapter-Heading" id="toc_marker-3">অনুবাদকের নম্র নিবেদন</p>
<p class="Text">সাধারণ ভক্তের কল্যাণে গীতাপ্রেস, গোরক্ষপুরের তৎকালীন সম্পাদক শ্রীহনুমানপ্রসাদ পোদ্দার কিছু প্রশ্ন তখনকার সুধীগণকে করেছিলেন । তাঁদের অমৃতময় কথাগুলিই লেখক প্রকাশ করেছেন </p>
<p class="Text">‘<span class="char-style-override-1">ঈশ্বরের অস্তিত্ব ও মহত্ত্ব</span>’ নামক বইটিতে । মূল বইটি হিন্দী ভাষায় লিখিত এবং তন্মধ্যে থেকে কয়েকটি প্রসঙ্গ চয়ন করে বর্তমান পুস্তকটিতে স্থান পেয়েছে । আশা করি পাঠকগণ তার থেকে সেই অমৃতের পথে এগিয়ে যাওয়ার উপাদান পাবেন ।</p>
<p class="Text">জ্ঞানী লেখকের যে এই প্রসঙ্গে কোনো দ্বিধা নেই তা তাঁর কথা পড়লেই জানা যায় । তবুও তিনি মহাপুরুষদের কথাসকল দিয়ে নিজেকে আড়াল করে রাখবার চেষ্টা করেছেন । অমৃতসম মতামতসকল আশাকরি পাঠকদের ভালো লাগবে ।</p>
<p class="Text para-style-override-3"><span class="char-style-override-1">অরুণদেব ভট্টাচার্য</span><span class="char-style-override-2"> </span><span class="char-style-override-2"></span></p>


<p class="Page-Break"> </p>
<p class="Chapter-Heading" id="toc_marker-5">স্বামী রামতীর্থ</p>
<p class="Text">ঘটনা হৃষীকেশের । গঙ্গার ধারে বহু সাধুসন্তের আখড়া । গঙ্গার অপর তীরে এক আপনভোলা সাধক বাস করতেন । তিনি আপদমস্তক সতত শিবে ডুবে থেকে ‘শিবোঽহং’ বলতেন । তাঁর কাছ থেকে অবিরাম ‘শিবোঽহং’ ধ্বনি ভেসে আসত । সেই স্থানে হঠাৎ একদিন এক বাঘ এসে উপস্থিত হল । সাধুগণ গঙ্গার এই পার থেকে দেখলেন যে বাঘ এসে সেই সাধকের উপর ঝাঁপিয়ে পড়বার জন্য তৈরি হল । সেই সাধক তখনও উচ্চকণ্ঠে ‘শিবোঽহং’ বলে যাচ্ছেন । সাধক তখনও ভাবছেন যে শিবই এই বাঘ হয়ে এসেছেন । বাঘের গর্জনে তিনি তখনও শুনলেন তাঁর গম্ভীর স্বরে ‘শিবোঽহং’ উচ্চারণ । বাঘ ঝাঁপিয়ে পড়তে তিনি অনুভব করলেন যে তিনিই বাঘ হয়ে ঝাঁপিয়ে পড়ছেন আর নরমাংস ভক্ষণ করছেন আর তখনও সেই শিবোঽহং ধ্বনি হয়েই যাচ্ছে । দীপান্বিতার সময়ে চিনির পুতুল তৈরি হয় । তখন আমার চিনির তৈরি বাঘ, সিংহ, হরিণ দেখি । যদি চিনির হরিণ নিজেকে রূপ-নামবিহীন ভাবে মনে করে যে আমি চিনির হরিণ তাহলে কি সে বলতে পারবে যে চিনির সিংহ আমায় খেয়ে ফেলছে । সে যদি নিজেকে চিনির পুতুল মেনে নেয় তাহলে চিনির হরিণ বলতে পারে যে চিনির পুতুল রূপে আমি একদিকে হরিণ ও অন্য দিকে সিংহ । সেইভাবে তুমি নিজের প্রকৃত সত্তাকে বুঝতে চেষ্টা কর অর্থাৎ সেই চিনির মতনই তো ঈশ্বরের স্বরূপ । তাই চিনির সিংহ হয়ে ঈশ্বরের বলে বলীয়ান হয়ে তুমি বলতে পার যে এইদিকে আমি হরিণ আর অন্য দিকে সিংহ ।</p>
<p class="Text">পাগড়ি, পায়জামা, চাদর এইসব ভালোভাবে দেখলে বুঝবে যে সবই আসলে তন্তু, অন্য কিছু নয় ।</p>
<p class="Text"><span class="char-style-override-1">দামিনী তোড়ী তো মালাকো গঢ়া পর নিগাহে হক মে বহ ভী থী তিলক ।</span></p>
<p class="Text">ভাই ! ওই সাধকের এমনই দৃষ্টিভঙ্গি ছিল । যখন বাঘ তাঁকে ভক্ষণ করছে তিনি তখনও বিভিন্ন স্বাদ গ্রহণ করেই যাচ্ছেন । সেইদিন তাঁর নররক্ত স্বাদ গ্রহণ হল । অঙ্গ যখন বাঘ ভক্ষণ করছে তখনও তিনি ‘শিবোঽহং’ বলে যাচ্ছেন । এইবার একটু অন্য প্রসঙ্গে যাব ।</p>
<p class="Text">আলেকজান্ডার ভারতে এসে দেখলেন যে তিনি যত দেশ জিতেছেন তাতে সব থেকে সত্যনিষ্ঠ, বুদ্ধিমান ও রূপবান ব্যক্তিগণ ভারতেই আছেন । তিনি বললেন—‘এই ভারতের মগজ অর্থাৎ তত্ত্ববিদ ও জ্ঞানীদের দেখতে চাই ।’ লোকেরা আলেকজান্ডারকে সিন্ধু নদের তীরে নিয়ে গেল এক অবধূতের কাছে । এক দিকে সমগ্র জগতের সম্রাট আলেকজান্ডার আর তার সামনে দিগম্বর অবধূত । কী অদ্ভুত দৃশ্য ! আলেকজান্ডারও প্রতাপশালী কিন্তু নির্ভীক সাধক তো এমন—</p>
<p class="Shlok-Color-2">শবহোঁ কো রোব ঔর হসীনো কো হুস্নোনাজ ।</p>
<p class="Shlok-Color-2">দেতা হুঁ জগ কি দেখূঁ উঠাকর নজরকো মৈঁ ।। </p>
<p class="Text">আলেকজান্ডার কিন্তু অবধূতকে দেখে সমীহ করলেন । তিনি বললেন— ‘মহারাজ ! কৃপা করুন । এখানকার লোকেরা হীরেকে পুঁটুলিতে রাখতেই জানে । পশ্চিমে প্রতি জিনিসের কেমন কদর করা হয় ! আমার সঙ্গে চলুন, আমি আপনাকে রাজ্য দেব, ধনসম্পদ দেব, রত্নাদি দেব । যা চাইবেন তাই দেব শুধু আমার সঙ্গে চলুন ।’ অবধূত হাসলেন আর উত্তর দিলেন—‘আমি তো সর্বত্র আছি । স্থান আবার ভিন্ন কেমন করে হবে ।’ আলেকজান্ডার কথাটা না বুঝে আবার বললেন—‘অবশ্য চলুন ।’ আর লোভ দেখাতে লাগলেন । অবধূত বললেন—‘আমার কোনো কিছুর প্রয়োজন নেই । থুতু কি আবার কেউ খায় !’ আলেকজান্ডার এইবার রেগে উঠলেন । তিনি তরবারি তুলে নিলেন । অবধূত জোরে হেসে উঠে বললেন— ‘এত বড় মিথ্যা তো তুমি আগে কখনও বলনি । আমাকে কাটবে, কোথায় তোমার সেই তরবারি !’</p>
<p class="Text">‘শিশুগণ বালিতে বসে নিজের পায়ে বালি ঢালে । নিজেই তা দিয়ে ঘর তৈরি করে আর ভাঙে ।’ তাতে বালির কিছুই এসে যায় না । যা বালি ছিল তাই থাকে । তাই অবধূত যেমন ছিল তেমনই রইল । দেহ তার কাছে বালির তৈরি ঘর যাকে লোকেরা নিজের ঘর ভাবে । তা তো বালি ছাড়া কিছু নয় । তা তো বাড়ি কখনো ছিল না । যদি কেউ এই ঘর ভাঙে সে তো নিজের ঘর ধ্বংস করে ।</p>
<p class="Shlok-Color-2">তারে ক্যা রোশনী সে ন্যারে হৈঁ । </p>
<p class="Shlok-Color-2">তুম হমারে হো হম তুম্হারে হৈঁ ।</p>
<p class="Text">উত্তর শুনে আলেকজান্ডারের হাত থেকে তরবারি পড়ে গেল । </p>
<p class="Text">একটি মেয়ে রাজার ঘরে ঝাড়ু দিত । সে পুরস্কার হিসেবে সোনা অথবা মণিমুক্তোও পেয়ে যেত । কখনো তা পড়ে আছে দেখে তুলেও নিয়ে আসত । তাঁর ছেলে খুব কম বয়সে বিদেশ গিয়েছিল । যখন সে পনেরো বছরের হল তখন তার মার কাছে এল । দেখল যে তার মা তাদের কুঁড়ে ঘরে সোনা-মণিমুক্তোর স্তূপ করে রেখেছে । সে জিজ্ঞাসা করল— ‘এতসব কোথা থেকে এল ?’ তার মা উত্তর দিল— ‘বাবা ! আমি এক রাজার বাড়িতে কাজ করি । </p>
<p class="Text">এইসব তাঁর বিলিয়ে দেওয়া মুক্তোর স্তূপ ।’ ছেলে তখন মনে মনে ভাবতে লাগল— যাদের  বাড়িতে এত সুন্দর মণিমুক্তো ছড়িয়ে থাকে তারা নিশ্চয়ই খুব সুন্দর । ভাবতে ভাবতে সে মাকে বলল— ‘আমি তাদের দেখতে যাব । তুমি নিয়ে চল ।’ এই চন্দ্র, সূর্য, তারা ঝকমকে নদীর জল, জগতের সৌন্দর্য সেই ঈশ্বরের ছড়িয়ে ছিটিয়ে থাকা মণিমুক্তো । তিনি অবশ্যই খুব সুন্দর ।</p>
<p class="Shlok-Color-2">লগাকর পেড় ফূলোঁকে নিয়ে তকসীম গুলশনমেঁ ।</p>
<p class="Shlok-Color-2 para-style-override-2">জমায়া চাঁদ-সূরজকো সজায়ে ক্যা সিতারে হৈঁ ।।<span></span></p>


<p class="Page-Break"> </p>
<p class="Chapter-Heading" id="toc_marker-6">ঋষি শ্রীঅরবিন্দ</p>
<p class="Text">ঈশ্বরই একমাত্র সৎ বস্তু, তাই  জগতের সকল বস্তুতে ঈশ্বরের অধিষ্ঠান । জগতের সকলই তাঁর বিগ্রহ অথবা তাঁর অংশবিশেষ তাই ঈশ্বর ছাড়া অন্য কোনোর অস্তিত্বই নেই । জীবসকল নাম ও রূপের সীমায় বদ্ধ, এই রূপ সেই অসীমেরই আত্মপ্রকাশ । অবশ্যই ঈশ্বরের আত্মপ্রকাশেও তারতম্য দেখা যায় । ঈশ্বর নিত্য শুদ্ধ পরব্রহ্ম । সাধারণ জীবে ঈশ্বরেরই অংশ মায়ার আবরণে আবদ্ধ, তাই জীব জ্ঞানালোকে নিজ দেবত্ব ক্রমশ উপলব্ধি করতে সক্ষম হয় । কোথাও কোথাও ঈশ্বরের বিশেষ শক্তির আবির্ভাব হতে দেখা যায় । তা বিভূতি নামে পরিচিত হয় । কিন্তু যখন সেই অজ অব্যয়াত্মা ঈশ্বর স্বয়ং জগতের কল্যাণে নিজ মায়াকে বশীভূত করে লৌকিক দেহ ধারণ করেন তখন তিনি নরদেহে জন্মগ্রহণ করছেন বলা হয় । তখন তিনি সর্বশক্তিমান হয়েও নরসম দেহ-মন-বুদ্ধি দ্বারা কর্ম করেন আর অবতার রূপে পরিচিত হন ।</p>
<p class="Text">মানবদেহেও ঈশ্বরের অবস্থান । মানব যে দিন এই সত্য অনুধাবনে সচেষ্ট হয় ও তা উপলব্ধি করে সেই দিন থেকে তার নিবাস ঈশ্বরেই হয়ে থাকে । বেদান্তবাদীদের মধ্যে বৈষ্ণবগণ নরনারায়ণের রূপে এই তত্ত্বকে বিশ্লেষণ করে থাকেন । নরনারায়ণের অবস্থান নিত্য এবং যুগপৎ । নর অর্থাৎ জীবাত্মা যে দিন বুঝতে পারে যে সে নারায়ণ অথবা ঈশ্বরের সখা  তখনও সে সেই স্বরূপে অধিষ্ঠিত থাকে আর ঈশ্বরের সান্নিধ্যে নিবাস করে ‘<span class="char-style-override-1">নিবসিষ্যসি ময্যেব </span>।’ ঈশ্বর (নারায়ণ) সতত সখারূপে আমাদের কাছেই থাকেন—আমাদের হৃদয় রথে তিনি সতত সারথিরূপে অবস্থান করে আমাদের চালিত করেন—</p>
<p class="Shlok-Color-2">ঈশ্বরঃ সর্বভূতানাং হৃদ্দেশেঽর্জুন তিষ্ঠতি ।</p>
<p class="Text para-style-override-2">তিনি যে আমাদের কত আপন, কত পরমবন্ধু, তিনি আমাদের হাত ধরে কেমন ভাবে পরিচালনা করছেন— তা আমরা অনুভব করি না । যে দিন মায়ার আবরণ সরে গিয়ে অজ্ঞানের অন্ধকার দূর হয় সেই দিন হৃদয়ে অধিষ্ঠিত হৃষীকেশ আত্মপ্রকাশ করেন । মানব তখন তাঁর বাণী শ্রবণ করে নিজ প্রমাদকে অতিক্রম করে ও তাঁর শক্তিতে কর্ম সম্পাদন করে, তখনই সে নিজ মন-বুদ্ধিকে ঈশ্বরে সম্পূর্ণরূপে সমর্পণ করতে এবং ঈশ্বরের মধ্যে নিবাস করতে সক্ষম হয় । একেই গীতায় উত্তম রহস্য রূপে বর্ণনা করা হয়েছে ।<span></span></p>


<p class="Page-Break"> </p>
<p class="Chapter-Heading" id="toc_marker-7">জয়দয়াল গোয়েন্দকা</p>
<p class="Text">ঈশ্বর প্রসঙ্গ সহজে বোধগম্য হয় না বলে সেই প্রসঙ্গে উপস্থাপিত প্রশ্ন-সকল আমাকে আশ্চর্য করে না । কিন্তু আমি তখনই আশ্চর্য হই যখন দেখি যে, ঈশ্বর আছেন এই চিন্তা করেও তা স্বীকার করে নিতে অনেকের দ্বিধা হয় । ঈশ্বরের তত্ত্ব না জেনে লোকে বলে থাকেন যে ঈশ্বর সর্বজ্ঞ, সর্বশক্তিমান, ন্যায়পরায়ণ, নিত্য-বিজ্ঞান-আনন্দঘন । তাঁরা এইরূপ বললেও, ঈশ্বরের সৃষ্টি করা নিয়মাদি পালন করেন না । তাই তাঁদের কথা কেবল কথার কথা হয়ে থাকে । বস্তুত তাঁদের আচরণের ফলেই জগতে ঈশ্বরের অস্তিত্ব সম্বন্ধেই সন্দেহ প্রকাশ হয়ে থাকে । যদিও তাঁরা নিরীশ্বরবাদীদের থেকে হয়তো ভালো কিন্তু আমি তাঁদের নিন্দা করি কারণ তাঁরাই জগতে নিরীশ্বরবাদের প্রচারের কারণ হয়ে থাকে । যাঁরা প্রকৃত ঈশ্বর তত্ত্ব বোঝেন, তাঁরা অবশ্যই প্রণম্য, কারণ তাঁদের আচরণে ঈশ্বরের মর্যাদার অবমাননা দেখা যায় না । সেই আচরণই প্রামাণ্য বলে তা সমাদর লাভ করে থাকে । শ্রীভগবান বলেন—</p>
<p class="Shlok-Color-2">যদ্ যদাচরতি শ্রেষ্ঠস্তত্তদেবেতরো জনঃ ।</p>
<p class="Shlok-Color-2">স যৎ প্রমাণং কুরুতে লোকস্তদনুবর্ততে ॥</p>
<p class="Shlok-Right">(গীতা ৩ ।২১)</p>
<p class="Text">শ্রেষ্ঠ ব্যক্তি যেমন আচরণ করেন, অন্য ব্যক্তিরাও তারই অনুসরণ করে । তিনি যা কিছু প্রমাণরূপে নির্দিষ্ট করে দেন, সকলেই তারই অনুসরণ করে ।</p>
<p class="Text">এমন ব্যক্তিই ঈশ্বরবাদের প্রকৃত প্রচারক হয়ে থাকেন আর আমি হলাম এক সাধারণ ব্যক্তিমাত্র ।  যদিও ঈশ্বর-বিষয়ক প্রশ্নসকলের উত্তর প্রদানে আমি অসমর্থ তবু পাঠকদের উদ্দেশে সাধুসঙ্গ ও নিজ বিচারে উৎপন্ন কিছু কথা নিজ অল্পবুদ্ধি অনুসারে নিবেদন করছি । সুধীগণ আমাকে আমার বালকসুলভ ত্রুটির জন্য আশা করি ক্ষমা করবেন । ঈশ্বর-বিষয়ক আলোচনা অত্যন্ত গভীর ও রহস্যপূর্ণ । তা আলোচনা করতে গিয়ে পরমপূজ্য পণ্ডিত ও জ্ঞানী ব্যক্তিরাও স্তম্ভিত হয়ে পড়েন তাহলে আমার মতন সাধারণ ব্যক্তির আর কী কথা !</p>
<p class="Text">১-(ক) ঈশ্বর সতত সকলের প্রতি দয়া করেন, প্রত্যুপকার ছাড়াই সকলের প্রতি ন্যায়বিচার করেন, সকলকে সমজ্ঞানে প্রেম করে থাকেন । তাই ঈশ্বরের অস্তিত্ব স্বীকার করা আমাদের কর্তব্য আর কর্তব্যপালন করাকেই তো মনুষ্যত্ব বলে !</p>
<p class="Text">(খ) ঈশ্বরের অস্তিত্ব স্বীকার না করলে তাঁর তত্ত্ব সম্বন্ধে জিজ্ঞাসা উৎপন্ন হয় না ।  জিজ্ঞাসা (আগ্রহ) না হলে সেই তত্ত্বের জ্ঞান হতে পারে না এবং ঈশ্বর-তত্ত্বের যথার্থ জ্ঞান না হলে উদ্ধার পাওয়া সম্ভব নয় ।</p>
<p class="Text">(গ) ঈশ্বর আছেন জেনে তা লাভ করবার জন্য ঈশ্বরের গুণ, প্রেম ও প্রভাব জানবার ইচ্ছা জাগে আর নাম জপ, স্বরূপের ধ্যান, গুণের শ্রবণ-মননের চেষ্টা করা হয় যা পাপ, অবগুণ ও দুঃখ নাশ করে সেই পরমানন্দের প্রাপ্তি করায় ।</p>
<p class="Text">(ঘ) ভালোভাবে উপলব্ধি করে ঈশ্বরকে মানলে মানুষের দ্বারা কোনো প্রকারের দুরাচার হতে পারে না । যাদের আমরা অসংগত আচরণ করতে দেখি তারা তো ঈশ্বরতত্ত্ব জানেনই না । তাঁরা কেবল ঈশ্বরবাদী সেজে বসে আছেন ।</p>
<p class="Text">(ঙ) প্রকৃত ঈশ্বরতত্ত্বে বিশ্বাসী ব্যক্তিদের আমরা চিরকাল ধরে জয়ী হতে দেখে থাকি । শাস্ত্রে  ধ্রুব, প্রহ্লাদাদি এমন উত্তম উদাহরণ বহু আছে । বর্তমানেও আমরা ঈশ্বরে বিশ্বাসী ও শরণাগত ব্যক্তিদের প্রত্যক্ষভাবে উন্নতি করতে দেখে থাকি ।</p>
<p class="Text">(চ) সম্পূর্ণ শ্রুতি, স্মৃতি আদি শাস্ত্রের সার্থকতাও ঈশ্বরতত্ত্ব বিশ্বাসের উপরই নির্ভরশীল কারণ সকল শাস্ত্রের ধ্যেয় ঈশ্বর প্রতিপাদনেই যে নিহিত ।</p>
<p class="Shlok-Color-2">বেদে রামায়ণে চৈব পুরাণে ভারতে তথা ।</p>
<p class="Shlok-Color-2">আদৌ মধ্যে তথা চান্তে হরিঃ সর্বত্র গীয়তে ॥</p>
<p class="Text">অতএব ঈশ্বরকে মানলে মানুষ অনন্তভাবে লাভবান হয়ে থাকে ।</p>
<p class="Text">২-(ক) কর্মানুসারে ফলভোগ প্রদানকারী ঈশ্বরের অস্তিত্ব অস্বীকার করলে মানুষের মধ্যে উচ্ছৃঙ্খলতা বৃদ্ধি পায় । উচ্ছৃঙ্খল ব্যক্তিদের মধ্যে মিথ্যাচারিতা, কপটতা, জোচচুরি, জালিয়াতি, হিংসাদি পাপকর্মের এবং কাম, ক্রোধ, লোভ, মোহ ও অহংকার আদি অবগুণের বৃদ্ধি হয় যা মানুষের পতন ডেকে আনে । তা তাদের আরও দুঃখের মধ্যে ঠেলে দেয় ।</p>
<p class="Text">(খ) ঈশ্বরের অস্তিত্ব না মানলে ঈশ্বরের তত্ত্বজ্ঞান অন্বেষণ করা সম্ভব হয় না, যা আত্মার কল্যাণ সুনিশ্চিত করে না ।</p>
<p class="Text">(গ) নিরীশ্বরবাদীব্যক্তি অকৃতজ্ঞতাজনিত দোষে দোষযুক্ত হয় কারণ যে ব্যক্তি সমগ্র জগৎ উৎপন্ন ও পালনকারী, সকলের সুহৃদ সেই পরমপিতাকেই অস্বীকার করে, সে যদি নিজ জঃ্দাতা জনক-জননীকে অস্বীকার করে তাতেও আশ্চর্য হওয়ার কিছু নেই । আর জন্মাবধি উপকারকারী জনক-জননীকে অস্বীকারকারী-সম অকৃতজ্ঞ আর কে হতে পারে ?</p>
<p class="Text">(ঘ) তা ব্যক্তির আধ্যাত্মিক জীবন ধ্বংস করে ও তাতে পশুভাব আনে । নিরীশ্বরবাদীদের ভালোভাবে দেখলেই এই কথা স্পষ্ট হয়ে যায় ।</p>
<p class="Text">এইভাবে ঈশ্বরের অস্তিত্ব সম্বন্ধে সন্দেহ প্রকাশ করলে বহু প্রকারে ক্ষতি হয়, অধিক বিস্তারের ভয়ে যা সংক্ষেপে বর্ণিত হল ।</p>
<p class="Text">৩-ঈশ্বরের অস্তিত্ব সম্বন্ধে প্রমাণ চাওয়া আশ্চর্যজনক কথা, এতে বুদ্ধিমত্তার পরিচয় নেই । স্থূলবুদ্ধিতে বোধগম্য নয় এমন বিষয়ে বুদ্ধিমান ব্যক্তিও সন্দিহান হড়ে পড়ে, তাহলে সাধারণ ব্যক্তি তো হবেই । কিন্তু বিচার্য এই যে, যে ঈশ্বর স্বয়ং প্রমাণ আর যাতে সকলই প্রমাণিত, তার প্রমাণ চাওয়া একপ্রকারের ছেলেমানুষি ছাড়া আর কী ? কেউ কি কখনো জিজ্ঞাসা করে যে সে নিজে আছে অথবা নেই ? ঈশ্বর আছে না নেই, তা জিজ্ঞাসা করা তেমনই হাস্যকর । যদি কেউ বলে যে আমরা তো প্রত্যক্ষরূপে বিরাজমান, কিন্তু ঈশ্বরের অস্তিত্ব কোথায় ? তার উত্তরে বলা যায় যে ঈশ্বর তো আরও প্রত্যক্ষরূপে অধিষ্ঠান করেন । তাদের প্রশ্নের উত্তরে বলা যেতে পারে যে, স্বপ্নাবস্থায় দেখা ও অনুভব কথা বস্তু ও দেহ জাগ্রত অবস্থায় থাকে না । এই কথায় এই তর্ক উপস্থাপনা করা যায় যে, জাগ্রত অবস্থায় দেখা বস্তু ও দেহও কারো স্বপ্ন কারণ স্বপ্নের বস্তুর স্বপ্নাবস্থায় যেমন পরিবর্তন দেখি তেমনই জাগ্রত অবস্থায় তখনকার (জাগ্রত অবস্থায়) বস্তুতে পরিবর্তন দেখি । কিন্তু যাঁর অধিষ্ঠানে এদের সত্তা এবং যিনি সমস্ত জাগতিক বস্তুর বিনাশ হলেও বিনষ্ট হন না, যিনি সকলের আধার ও অধিষ্ঠান, সেই নির্বিকার ঈশ্বরের প্রত্যক্ষরূপে বিরাজমান থাকা আমাদের ব্যক্তিগত অস্তিত্বর থেকেও বেশি । এইরূপ প্রত্যক্ষরূপে বিরাজমান থাকার অনুভূতি লাভ সেই মহাত্মাদের হয়ে থাকে যাঁদের মহিমা শাস্ত্রাদি কীর্তন করে থাকেন । যিনি সূক্ষ্মবুদ্ধি তিনিই তাঁর সূক্ষ্মবুদ্ধি দ্বারা ঈশ্বরের প্রত্যক্ষ সাক্ষাৎকার করে থাকেন । এই প্রসঙ্গে শ্রুতি, স্মৃতি, ইতিহাস, পুরাণাদি শাস্ত্র ও মহাপুরুষের বাণীই প্রমাণ হয়ে থাকে । যে স্বয়ং সাক্ষাৎ করতে ইচ্ছুক সেও শ্রুতি, স্মৃতি ও মহাপুরুষ কথিত মার্গ অনুসারে সাধনা করে ঈশ্বর প্রত্যক্ষ করতে পারে । ঈশ্বরের অস্তিত্বর সিদ্ধিতে যুক্তিপ্রমাণও আছে । কাের্যর সিদ্ধির দ্বারা কারণের অস্তিত্ব সিদ্ধ হয় । কোনো বস্তুর সৃষ্টি ও পালনের পিছনে কোনো উৎস বা কর্তা না থাকলে তা সম্ভব নয় । তাইতেই বোঝা যায় যে পৃথিবী, সমুদ্র, সূর্য, চন্দ্র, নক্ষত্র, অগ্নি, বায়ু, আকাশ, দিক্সকল ও কাল আদির সৃষ্টি ও নিয়মানুসার সঞ্চালন কোনো অসীম ক্ষমতাসম্পন্ন সত্তার দ্বারা সম্ভব । এই মহাশক্তি বা এই অসীম ক্ষমতার উৎসই হলেন ঈশ্বর । যদি কেউ বলে যে, সে সব তো নিজ প্রকৃতি অনুসারেই গতিশীল, সঞ্চালকের প্রয়োজন নেই— যেমন বীজ থেকে বৃক্ষ, আবার বৃক্ষ থেকে বীজ আপনা-আপনি হয় ।  কিন্তু তখনই প্রশ্ন ওঠে প্রথমে বীজ উৎপন্ন হয়েছে নাকি বৃক্ষ ? যদি প্রথমেই বৃক্ষের উৎপত্তি বলা হয় তাহলে বীজ কোথা থেকে এল ? আর যদি বীজের উৎপত্তি প্রথমে বলা হয় তাহলে বৃক্ষ ছাড়া বীজ কোথা থেকে এল ? যদি দুটিরই উৎপত্তি একসঙ্গে হয়েছে বলা হয় তাহলে প্রশ্ন উঠবে কার দ্বারা কোন্টি উৎপন্ন ? কেননা কারণ ছাড়া কার্য উৎপত্তি সম্ভব নয় । যা থেকে এবং যাঁর দ্বারা বীজ, বৃক্ষ প্রভৃতির সৃষ্টি হয়েছে, তিনিই পরমাত্মা ।</p>
<p class="Text">দ্বিতীয় প্রশ্ন ওঠে যে, এই প্রকৃতি জড় অথবা চেতন ? যদি বলা হয় জড়, তাহলে চেতনা ছাড়া কোনো বস্তুর সৃষ্টি ও সঞ্চালন সম্ভব নয় আর চেতন বললে তো উত্তর পেয়েই যাই কারণ এই চৈতন্য শক্তিই তো ঈশ্বর, স্বয়ং যিনি জগৎ সৃষ্টি করেছেন । কেবল জগৎ সৃষ্টিই নয়, চৈতন্য সত্তা ছাড়া জগৎ সঞ্চালনও নিয়মানুসার হয় না । যন্ত্রী ছাড়া কোনো যন্ত্র সঞ্চালন হয় না আর কার্য পরিচালনা পরিচালক ছাড়া হয় না । অতএব যাঁর দ্বারা জগতের নিয়মানুসারে সঞ্চালন হয়, তাই বস্তুত ঈশ্বর । জীবের কর্মফলও সর্বব্যাপী, সর্বশক্তিমান, সর্বজ্ঞ ঈশ্বর ছাড়া আর কারও দ্বারা তা প্রদান করা সম্ভব নয় । যদি বলা হয় যে কর্মানুসারে ফললাভ তো স্বাভাবিক ভাবেই হয়ে থাকে তাহলে একটা প্রশ্ন থেকেই যায় । কর্ম তো জড়, তাই তাতে ক্রিয়ানুসারে ফল বিভাগ করবার শক্তি তো তার থাকে না আর চৈতন্যময় জীব অসদ্ কর্মফল স্বয়ং ভোগ করতে কখনো চাইবে না । চোর চুরি করে আর রাজা তাকে দণ্ড প্রদান করেন । চোর স্বয়ং কারাগারে যেতে চাইবে কেন ? আর তার চৌর্যবৃত্তি কর্মটিও তাকে কারাবাসে নিক্ষেপ করতে সমর্থ নয় । রাজার আদেশে তাঁর কর্মচারীগণই চৌর্যবৃত্তির অপরাধের গুরুত্ব বুঝে তাকে কারাবাসের দণ্ড দেয় । সেইভাবেই পাপকার্য সম্পাদনকারী ব্যক্তিকে ঈশ্বর নিয়োজিত দেবতা তার পাপকর্মের জন্য দুঃখরূপ দণ্ড প্রদান করেন । সেইভাবেই জীব নিজ কৃত সুকৃতির ফলরূপ সুখের বিধান নিজেই করতে পারে না । রাজার নিয়ম অনুসারে যে ব্যক্তি শুভ কর্ম করে সে রাজার অথবা তাঁর নিযুক্ত করা ব্যক্তির দ্বারাই পুরস্কৃত হয় । তেমনভাবেই সৎ কর্মকারী ব্যক্তিও কর্মানুসারে পুরস্কার-রূপে ঈশ্বর প্রদত্ত ফল পেয়ে থাকে । অজ্ঞানবশতঃ মোহগ্রস্ত থাকায় কর্মানুসারে কর্মের কারও সাহায্য ছাড়াই এক দেহ থেকে অন্য দেহে যাওয়ার সামর্থ্য ও জ্ঞান নেই ।</p>
<p class="Text">এ ছাড়া সৃষ্টির প্রত্যেক কাের্য সর্বত্র একটা প্রয়োজন অবশ্যই থাকে । এমন প্রয়োজন-সমৃদ্ধ সৃষ্টির রচনাও কোনো অতি বুদ্ধিমান চৈতন্যময় কর্তা ছাড়া সম্ভব নয় ।</p>
<p class="Text">তাই আমরা এই সিদ্ধান্তে উপনীত হতে পারি যে ঈশ্বর ছাড়া জগতের সৃষ্টি, পরিচালন, জীবকে তার কর্মানুসারে উপযুক্ত কর্মফল প্রদান ও প্রয়োজনে সৃষ্টি—কোনো কিছুই সম্ভব নয় ।</p>
<p class="Text">যদিও আমরা এই প্রসঙ্গে বিচার-বিবেচনা করলাম তবু আমরা জানি যে ঈশ্বর স্বতঃপ্রমাণ, কারণ সম্পূর্ণ প্রমাণের শেষ কথা ঈশ্বরের প্রমাণেই নিহিত থাকে । তাই অন্য প্রমাণ যে আদৌ প্রয়োজন নেই ।</p>
<p class="Text">শাস্ত্রও ঈশ্বরের অস্তিত্বকে স্বীকৃতি দেয় । সম্পূর্ণ শ্রুতি, স্মৃতি, ইতিহাস, পুরাণের তাৎপর্যও ঈশ্বরের প্রতিপাদনেই নিহিত । তার অসংখ্য প্রমাণ দেখা যায় ।</p>
<p class="Text"><span class="char-style-override-1">যজুর্বেদ</span>—</p>
<p class="Shlok-Color-2">ঈশা বাস্যমিদং সর্বং যৎকিঞ্চ জগত্যাং জগৎ ।</p>
<p class="Shlok-Color-2">জগতে যা কিছু বর্তমান তা সকলই ঈশ্বরময় ।</p>
<p class="Text"><span class="char-style-override-1">ব্রহ্মসূত্র</span>—</p>
<p class="Shlok-Color-2">জন্মাদ্যস্য যতঃ শাস্ত্রয়োনিত্বাৎ ।</p>
<p class="Text">যাতে সৃষ্টি, স্থিতি ও পালন হয় তা ঈশ্বর । শাস্ত্রের কারণ বলে অর্থাত্ যিনি শাস্ত্রের স্রষ্টা ও শাস্ত্র দ্বারা প্রমাণিত, তিনিই ঈশ্বর ।</p>
<p class="Text"><span class="char-style-override-1">গীতা</span>— </p>
<p class="Shlok-Color-2">সর্বস্য চাহং হৃদি সন্নিবিষ্টো মত্তঃ স্মৃতির্জ্ঞানমপোহনঞ্চ ।</p>
<p class="Shlok-Color-2">বেদৈশ্চ সর্বৈরহমেব বেদ্যো বেদান্ত কৃদ্বেদবিদেব চাহম্ ॥ </p>
<p class="Shlok-Right">(১৫ ।১৫)</p>
<p class="Text">আমি সকল প্রাণীর হৃদয়ে অন্তর্যামীরূপে অবস্থান করি এবং আমার থেকেই স্মৃতি, জ্ঞান ও অপোহ (উৎপত্তি ও বিলোপ) হয় । আমি চতুর্বেদের প্রতিপাদ্য এবং আমিই বেদান্তের সৃষ্টিকর্তা ও বেদার্থবিৎ ।</p>
<p class="Shlok-Color-2">ঈশ্বরঃ সর্বভূতানাং হৃদ্দেশ্যেঽর্জুন তিষ্ঠতি ।</p>
<p class="Shlok-Color-2">ভ্রাময়ন্ সর্বভূতানি যন্ত্রারূঢ়ানি মায়য়া ॥ </p>
<p class="Shlok-Right">(১৮ ।৬১)</p>
<p class="Text">হে অর্জুন, অন্তর্যামী নারায়ণ সর্বজীবের হৃদয়ে অধিষ্ঠিত হয়ে সর্বভূতকে যন্ত্রারূঢ় পুত্তলিকার ন্যায় মায়া দ্বারা চালিত করছেন ।</p>
<p class="Shlok-Color-2">জ্যোতিষামপি তজ্জ্যোতিস্তমসঃ পরমুচ্যতে ।</p>
<p class="Shlok-Color-2">জ্ঞানং জ্ঞেয়ং জ্ঞানগম্যং হৃদি সর্বস্য বিষ্ঠিতম্ ॥ </p>
<p class="Shlok-Right">(১৩ ।১৭)</p>
<p class="Text">সেই ব্রহ্ম জ্যোতিসমূহের জ্যোতি এবং মায়ার সম্পূর্ণ অতীত বলে কথিত হয়েছেন । এই পরমাত্মা বোধস্বরূপ, জানার বিষয়, তত্ত্বজ্ঞান দ্বারা তাঁকে লাভ করা যায় এবং তিনি সর্বপ্রাণীর হৃদয়ে বিশেষভাবে অধিষ্ঠিত আছেন ।</p>
<p class="Shlok-Color-2">উত্তমঃ পুরুষস্ত্বন্যঃ পরমাত্মেতু্যদাহৃতঃ ।</p>
<p class="Shlok-Color-2">যো লোকত্রয়মাবিশ্য বিভর্ত্যব্যয় ঈশ্বরঃ ॥ </p>
<p class="Shlok-Right">(১৫ ।১৭)</p>
<p class="Text">এই উভয় (ক্ষর ও অক্ষর) পুরুষ হতে অত্যন্ত ভিন্ন পুরুষোত্তম পরমাত্মা নামে বেদান্ত শাস্ত্রে অভিহিত । সেই অব্যয় ব্রহ্ম চৈতন্য বলশক্তিরূপে সমগ্র বিশ্বে প্রবেশ করে ও স্বরূপসত্তা দিয়ে এর পরিপালন করেন ।</p>
<p class="Text"><span class="char-style-override-1">যোগদর্শন</span>—</p>
<p class="Shlok-Color-2">ক্লেশকর্মবিপাকাশয়ৈরপরামৃষ্টঃ পুরুষবিশেষ ঈশ্বরঃ ।</p>
<p class="Shlok-Color-2">তত্র নিরতিশয়ং সর্বজ্ঞবীজম্ ।</p>
<p class="Shlok-Color-2">পূর্বেষামপি গুরুঃ কালেনানবচ্ছেদাৎ ॥ </p>
<p class="Shlok-Right">(সমাধিপাদ ২৪-২৬)</p>
<p class="Text">অবিদ্যা, অস্মিতা, রাগ, দ্বেষ, মৃত্যুভয়— এই পঞ্চ ক্লেশ থেকে, পাপ-পুণ্য আদি কর্ম থেকে, সুখ-দুঃখ আদি ভোগ থেকে এবং সম্পূর্ণ বাসনা থেকে মুক্ত পুরুষ বিশেষ (পুরুষোত্তম) ঈশ্বর । সেই পরমেশ্বরে নিরতিশয় সর্বজ্ঞতা থাকে । তা পূর্বে সৃষ্ট ব্রহ্মাদিরও উৎপাদক এবং শিক্ষক আর কাল দ্বারা তার অবিচ্ছেদ হয় না ।</p>
<p class="Text"><span class="char-style-override-1">উপনিষদ্</span>—যতো বা ইমানি ভূতানি জায়ন্তে, যেন জাতানি জীবন্তি, যৎ প্রযন্ত্যভি-সংবিশন্তি । তদ্বিজিজ্ঞাসস্ব ।<span class="char-style-override-4"> </span><span class="char-style-override-5">(তৈত্তিরীয় ৩ ।১)</span><span class="char-style-override-4"></span></p>
<p class="Text">যাতে সর্বভূতের সৃষ্টি, যাতে সৃষ্ট হয়ে বাস করে ও বিনাশ হয়ে যাতে লীন হয়, জেনে রাখো, তাই ব্রহ্ম ।</p>
<p class="Shlok-Color-2">একো দেবঃ সর্বভূতেষু গূঢ় সর্বব্যাপী সর্বভূতান্তরাত্মা ।</p>
<p class="Shlok-Color-2">কর্মাধ্যক্ষঃ সর্বভূতাধিবাসঃ সাক্ষী চেতা কেবলো নির্গুণশ্চ ॥</p>
<p class="Shlok-Right">(শ্বেতাশ্বতর উপনিষদ ৬ ।১১)</p>
<p class="Text">একই দেবতা (পরমাত্মা) সর্বভূতের অন্তরে বিরাজমান থাকেন তিনি সর্বব্যাপী ও সর্বভূতের অন্তরাত্মা । তিনিই কর্মের কর্তা, সর্বভূতের নিবাসস্থান, সাক্ষী, চেতন, অদ্বিতীয় ও নির্গুণ ।</p>
<p class="Text">শ্রীমদ্ভাগবতে  ভগবান বলেছেন—</p>
<p class="Shlok-Color-2">অহং ব্রহ্মা চ শর্বশ্চ জগতঃ কারণং পরম্ ।</p>
<p class="Shlok-Color-2">আত্মেশ্বর উপদ্রষ্টা স্বয়ংদৃগবিশেষণঃ ॥</p>
<p class="Shlok-Color-2">আত্মমায়াং সমাধিশ্য সোঽহং গুণময়ীং দ্বিজ ।</p>
<p class="Shlok-Color-2">সৃজন্ রক্ষন্ হরন্ বিশ্বং দধ্রে সংজ্ঞা ক্রিয়োচিতাম্ ॥ </p>
<p class="Shlok-Right">(৪ ।৭ ।৫০-৫১)</p>
<p class="Text">‘হে ব্রাহ্মণ ! আমিই ব্রহ্মা, আমিই শিব আর আমিই জগতের পরম কারণ । আমিই আত্মা, আমিই ঈশ্বর । আমি অন্তর্যামী, দ্রষ্টা ও নির্গুণ । আমি নিজ ত্রিগুণময়ী মায়ায় সমাবিষ্ট হয়ে বিশ্বের প্রতিপালন, পোষণ ও সংহার করে ক্রিয়ানুসারে নাম গ্রহণ করে থাকি ।’</p>
<p class="Text">মহাভারতের অনুশাসন পর্বের ১৪৯ অধ্যায়ে বলা আছে—</p>
<p class="Shlok-Color-2">অনাদিনিধনং বিষ্ণুং সর্বলোক মহেশ্বরম্ ।</p>
<p class="Shlok-Color-2">লোকাধ্যক্ষং স্তুবন্নিত্তং সর্বদুঃখাতিগো ভবেৎ ॥ ৬</p>
<p class="Shlok-Color-2">ব্রহ্মণ্যং সর্বধর্মজ্ঞং লোকানাং কীর্তিবর্ধনম্ ।</p>
<p class="Shlok-Color-2">লোকনাথং মহদ্ ভূতং সর্বভূতভবোদ্ভবম্ ॥ ৭ </p>
<p class="Shlok-Color-2">পরমং যো মহত্তেজ পরমং যো মহত্তপঃ ।</p>
<p class="Shlok-Color-2">পরমং যো মহদ্ ব্রহ্ম পরমং যঃ পরায়ণম্ ॥  ৯</p>
<p class="Shlok-Color-2">পবিত্রাণা পবিত্রং যো মঙ্গলানাং চ মঙ্গলম্ ।</p>
<p class="Shlok-Color-2">দৈবতং দেবতানাং চ ভূতানাং যোঽব্যয়ন্ পিতা ॥ ১০</p>
<p class="Text">‘সেই অনাদি, অনন্ত সর্বলোকব্যাপী, সর্বলোক মহেশ্বর, সর্বলোকাধ্যাক্ষের সতত স্তুতিকারী ব্যক্তি সকল দুঃখ অতিক্রম করে ।’</p>
<p class="Text">‘যিনি পরম ব্রহ্ম, সর্বধর্মজ্ঞানী ত্রিলোকের কীর্তিবৃদ্ধিকারী, লোকনাথ, সর্বভূত-সৃষ্টিকর্তা, যিনি পরম তেজপুঞ্জরাজি, সুমহান তপরূপ, যিনি পরম ব্রহ্মরূপ ও আশ্রয়ের পরমধাম, পবিত্র, মঙ্গলেরও মঙ্গলকারী । যিনি দেবতাদেরও পরম দেবতা ও প্রাণীকুলের অবিনাশী জনক (আমি তাঁর শরণাগত হই) ।</p>
<p class="Text"><span class="char-style-override-1">বাল্মীকি রামায়ণ</span>—</p>
<p class="Shlok-Color-2">কর্তা সর্বস্য লোকস্য শ্রেষ্ঠো জ্ঞানবিদ্যং বিভুঃ ।</p>
<p class="Shlok-Color-2">অক্ষরং ব্রহ্ম সত্যং চ মধ্যে চান্তে চ রাঘবাঃ ।</p>
<p class="Shlok-Color-2">লোকানাং ত্বং পরো ধর্মো বিষ্বক্সেনশ্চতুর্ভুজঃ ॥</p>
<p class="Shlok-Right">(যুদ্ধকাণ্ড ১১৭ ।৬, ১৫)</p>
<p class="Text">ব্রহ্মা বলেন— হে দেব ! আপনি ত্রিলোকনাথ ও জ্ঞানীদের মধ্যে শ্রেষ্ঠ বিভু । আপনি ত্রিলোকের আদি, মধ্য, অন্তে বিরাজিত অক্ষর ব্রহ্ম ও সত্য, আপনি সর্বলোকের পরম ধর্ম বিষ্বক্সেন চতুর্ভুজ শ্রীহরি ।</p>
<p class="Text">জৈন, বৌদ্ধ ও চার্বাক আদি কতিপয় মত ছাড়া এমন কোনো আর্ষ ধর্মগ্রন্থ নেই যাতে ঈশ্বরের প্রতিপাদন করা হয়নি । এমনকী মুসলমান ও খ্রিস্টান আদিও ঈশ্বরের অস্তিত্বকে মানে । যেমন—কোরান—পূর্ব ও পশ্চিম সবই খোদার । তুমি যেদিকে দেখবে সেই দিকেই খোদাকে দেখতে পাবে । খোদা আসলে অতিশয় উদার । তিনি অনন্ত  শক্তিধর ।</p>
<p class="Text">ঈশা বলেছেন— যে ঈশ্বরে বিশ্বাস করে, যে ঈশ্বরের শক্তির আশ্রিত, তার উদ্ধার হবে কিন্তু অবিশ্বাসীদের অশেষ দুর্গতি হবে ।</p>
<p class="Text para-style-override-2">৪- মানুষ যদি বিচারদৃষ্টি দিয়ে দেখে তাহলে সে ন্যায়নিষ্ঠ ও পরম দয়ালু ঈশ্বরের অস্তিত্ব ও দয়ার পরিচয় পদে পদে পেতে পারে । প্রাচীন ও নবীন বহু মনীষীদের জীবনে এমন ঘটনার বহু প্রমাণ পাওয়া যায় । আমি এই বিষয়ে নিজের সম্বন্ধে কী আর বলব ? অবশ্যই সবিনয়ে এই নিবেদন করতে চাই যে, সর্বশক্তিমান, বিজ্ঞানানন্দঘন ঈশ্বরের অস্তিত্ব ও দয়ার উপর আর তার  ফলস্বরূপ মনীষীদের জীবনের ঘটনাবলীর উপর বিশ্বাস অটুট রাখলে লাভ অবশ্যই হবে ।<span></span></p>


<p class="Page-Break"> </p>
<p class="Chapter-Heading" id="toc_marker-8">মহামহোপাধ্যায় গোপীনাথ কবিরাজ</p>
<p class="Text">সম্পাদক মহোদয় চারটি প্রশ্ন পাঠিয়ে আমার প্রতিক্রিয়া জানতে চেয়েছেন । আমি কিন্তু এই প্রশ্নগুলির উত্তর ব্যক্তিগতভাবে না দিয়ে সমষ্টিগতভাবে দিতে চাই । যদিও প্রশ্নগুলি সম্পাদকের দিক থেকে এসেছে তবুও আমি মনে করি যে তা বস্তুত সকল আধ্যাত্মিক  তত্ত্বজিজ্ঞাসুর মনে ওঠা স্বাভাবিক প্রশ্ন । তাই তার উত্তর ব্যক্তিগতভাবে দেওয়া ঠিক হবে না । তার আরও দুইটি কারণ আছে—(ক) যদি প্রশ্ন কোনো ব্যক্তিবিশেষের হত অর্থাৎ যদি তিনি জিজ্ঞাসু হয়ে প্রতিনিধিরূপে প্রশ্ন না তুলতেন তাহলে আমার উত্তরও একান্তভাবে ব্যক্তিগত হত কারণ এই সকল প্রশ্নের কিছু অংশের উত্তর দান কালে নিজের জীবনের এমন কিছু আভ্যন্তরীণ ও ব্যক্তিগত ঘটনার উল্লেখ প্রয়োজন হয়, যা কেবল অন্তরঙ্গ ব্যক্তিবিশেষের কাছে করা সম্ভব । কিন্তু তা অনুভবসম্পন্ন কোনো ব্যক্তিই প্রকাশ্যভাবে সমাজে করতে চাইবেন না । </p>
<p class="Text">(খ) সাধন-জগতের যে নিগূঢ় রহস্য বর্তমান যা লাভ করবার জন্য সুদীর্ঘকাল সত্যস্বরূপ সদ্গুরুর কৃপার অবলম্বন করে তীব্র পুরুষকার প্রয়োগ করতে হয় তা সর্বপ্রকৃতিসম্পন্ন ও সাধনাহীন ব্যক্তির সম্মুখে আলোচনা করা যুক্তিযুক্ত হয় না । সেইখানে আলোচনায় যথার্থ ফল পাওয়া যায় না ।</p>
<p class="Text">এই দুই কথা মনে রেখে আমি যথাসম্ভব সংক্ষেপে কিন্তু বিষদ্ভাবে এই চারটি প্রশ্নের আলোচনা করতে প্রবৃত্ত হলাম ।</p>
<p class="Text">(১) প্রথম প্রশ্ন : <span class="char-style-override-1">ঈশ্বরে বিশ্বাস কেন করব</span> ? এর উত্তর দেওয়ার আগে আমি বলতে চাই যে, যে সকল বস্তুর সত্তা ও ক্রিয়া আমরা বিভিন্ন কারণে লৌকিক দৃষ্টিতে স্বীকার করতে বাধ্য হই তার সম্বন্ধে আমাদের চিত্তে বিশ্বাসের উৎপত্তি কীভাবে হয় ? এখানে ‘বিশ্বাস’ বলতে প্রশ্নকর্তা কী বলতে চাইছেন তা তিনিই জানেন কিন্তু একথা নিশ্চিত যে যাকে বিশ্বাস বলা হয়ে থাকে তার দুটি বিশেষ অবস্থা থাকে । এই দুই অবস্থা বিশ্লেষণ করলে বিশ্বাসের তত্ত্ব সম্বন্ধে যথেষ্ট স্পষ্ট ধারণা হয়ে যাবে । আপ্তকাম ব্যক্তিদের মুখে কোনো কথা জেনে তা বিচার করবার শক্তি অথবা প্রবৃত্তি না থাকলেও সেই আপ্তবাক্য সত্য— এইরূপ ধারণাই সম্ভবত মনে উৎপন্ন হয় । বাল্যকালে যখন বৃদ্ধা ঠাকুমার বা বৃদ্ধ ঠাকুরদাদার মুখে অপূর্ব সুন্দর নানা গল্প শুনতাম— তখন চিত্ত সহজ-সরল ছিল আর সাংসারিক সংস্কার বিশেষরূপে চিত্তে সঞ্চিত হয়নি, তখন কল্পনাশক্তিতে মনশ্চক্ষুর সম্মুখে সেইসকল বর্ণনা করা গল্পসকল চোখের সামনে যেন বাস্তবরূপে ভেসে উঠত । তখন লৌকিক জ্ঞান ও যুক্তির বিকাশ তেমনভাবে না থাকায় সম্ভব অথবা অসম্ভব ঠিক করতে পারতাম না । তাই কোনো কথাই অসম্ভব বলে মনে হত না । যখন ঠাকুমা বলত যে ওই গাছে ভূত আছে তখন তা শুনে সত্যই সন্ধ্যার সময়ে অথবা নিস্তব্ধ রাত্রিতে সেই স্থানে যেতে খুব ভয় করত । ভূত বলে কিছু আছে শুনেই ভূতের উপর বিশ্বাস এসে যেত, যুক্তির প্রয়োজন হত না  সরল মনে তেমনই ধারণা হয়ে যেত । অনেকে একে অন্ধবিশ্বাস বলবেন কিন্তু আমি বলি যে উপরের দৃষ্টান্ত থেকে এই কথাই বোঝা যায় যে মানুষের এমন এক অবস্থা আছে যখন শব্দ শুনেই তদনুসারে শব্দের প্রতিপাদ্য বিষয় সম্বন্ধে মনে দৃঢ় বিশ্বাস উৎপন্ন হয়ে যায় । এই বিষয়টি অবশ্যই বেশ জটিল এমনকী অন্তর্দৃষ্টিসম্পন্ন মনস্তাত্ত্বিকরাও তা সহজে বুঝতে পারেন না । তবুও সকলেই এই কথা ভালোভাবে জানেন যে, তা বুঝতে কারও কোনো কষ্ট হয় না । এই যে সহজ-সরল হৃদয়ে কথা বলা হল তার উৎকর্ষ কোনো ব্যক্তিবিশেষে এত বেশি থাকতে পারে যে, কোনো কথা উচ্চারণের সঙ্গে সঙ্গে দৃশ্যরূপে তার চিত্তে সেই বিষয়ের তৎক্ষণাৎই আবির্ভাব হয়ে যায় । যেমন কৃত্রিম নখ-দর্পণাদির মাধ্যমে বালকের দৃষ্টির সামনেই শুদ্ধ শব্দ উচ্চারণ করে ইচ্ছানুসারে দৃশ্য অথবা বস্তু প্রকাশিত করা যেতে পারে, তারও মূল কারণ একই । বেদান্ত গ্রন্থে শাস্ত্র, বাক্য বা শব্দ দ্বারা অপরোক্ষজ্ঞান কেমন করে উদ্ভূত হতে পারে ?—এই প্রসঙ্গে বহুভাবে বিচার-বিবেচনা করা হয়েছে । শব্দ মাহাত্ম্যের দ্বারা মনশ্চক্ষুর সম্মুখে শব্দবোধ্য অর্থের কীভাবে আবির্ভাব হয় এইখানে তার উপর আলোচনা করবার প্রয়োজন নেই । পাশ্চাত্য দেশের মনীষীগণ এ বিষয়ে বহু আলোচনা করেছেন এবং আমাদের শাস্ত্রেও তার বহু রহস্যময় বর্ণনা রয়েছে । সম্মোহন ক্রিয়ায় সেই ব্যক্তির শব্দানুসারে সম্মোহিত ব্যক্তি কেমন কেমন অপূর্ব দৃশ্য দেখেন তা অনেকেই জানেন ।</p>
<p class="Text">অতএব চিত্ত কোমল ও অপেক্ষাকৃত স্বচ্ছ হলে বিশ্বাসের বীজ সহজেই অঙ্কুরিত হয়, এতে কোনো সন্দেহ নেই । তাই বালক বা মহিলাগণ যত অনায়াসে বিশ্বাস করতে পারে তর্ককুশল ব্যক্তি তত সহজে পারে না । এটা অন্ধবিশ্বাস হলেও এক রকমের অবস্থা, তাতে সন্দেহ নেই ।</p>
<p class="Text">বাল্যকালে গৃহে অথবা সমাজে, আচারে, উপদেশে অথবা আলোচনায় এবং সাধুসঙ্গে কোমল চিত্তে এই রকম ঈশ্বর-বিশ্বাসের বীজ বপন হতে পারে । অন্য দেশের সম্বন্ধে আলোচনা করবার দরকার দেখি না কিন্তু আমাদের দেশে প্রাচীনকালে বাল্যকাল থেকেই এইরূপ চিত্তে সাধারণত ঈশ্বরের বিশ্বাস বদ্ধমূল হয়ে যেত । শিশুর চিত্তে পিতা-মাতা এবং গুরুজনদের কথার যথেষ্ট প্রভাব পড়ে থাকে ।</p>
<p class="Text">কেউ যদি জিজ্ঞাসা করে ‘বিশ্বাসের কারণ কী ?’ তাহলে তার উত্তর এই যে, চিত্তের বালকোচিত কোমলতা এবং স্বচ্ছতার উপর আপ্তবাক্যের প্রভাবই এই বিশ্বাসের কারণ । এটা যে অন্ধবিশ্বাস তাতে সন্দেহ নেই কারণ এই বিশ্বাসের মূলে স্বজ্ঞানের উজ্জ্বল দীপ্তি থাকে না । কেবল তাই নয়, এ অজ্ঞানের প্রদোষালোকেই (দোষযুক্ত সীমাবদ্ধতায়) বৃদ্ধি ও পুষ্টি লাভ করে । জ্ঞানের সম্যক্ উদয়ে এইরূপ বিশ্বাস যথার্থ সত্যের উপর প্রতিষ্ঠিত না হলে চিরতরে সমূলে বিনাশপ্রাপ্ত হয় । ভিত্তিহীন বিশ্বাস যুক্তি ও তর্কের ভয়াবহতা দেখে ভীত হয় এবং সাংসারিক দ্বন্দ্বের প্রভাবে নিস্তেজ হয়ে অব্যক্ত প্রকৃতির গর্ভে বিলীন হয়ে যায় । জীবনের ক্রমবিকাশের প্রথমাবস্থায় এর উদয় হয়েও এ পরে বর্তমান থাকতে পারে না । কিন্তু সকল অন্ধবিশ্বাসের মূল থাকে না তা নয় ; যদি কোনো জ্ঞানীপুরুষের কথায় শিশুর চিত্তের বিশ্বাসের বীজ অঙ্কুরিত হয় তাহলে তা ক্রমশ পুষ্টি লাভ করে পূর্ণ বোধরূপ পরিণাম লাভ করতে পারে । এই বিশ্বাস তখন শিশুর নিজ জ্ঞান দ্বারা প্রদীপ্ত না হওয়াতেও বস্তুত তা অজ্ঞানপ্রসূত হয় না ।</p>
<p class="Text">এইভাবে শৈশবসুলভ বিশ্বাসের উৎকর্ষ ও তার মাহাত্ম্য আপ্তরূপে বিবেচিত পুরুষের বাক্যের যথার্থতার উপরই নির্ভর করে । যদি কখনো জানা যায় যে যাকে আপ্ত ভাবা হয়েছিল তিনি আপ্তপুরুষ নন আর তাঁর বাক্যও সত্য নয়  যদি কখনো প্রত্যক্ষ অথবা অনুমান আদির সাহায্যে এইরূপ জ্ঞান উৎপন্ন হয়, তাহলে তাতে সেই পূর্বের বিশ্বাস ভেঙে যায় । মানুষের শৈশবের সম্বন্ধে যে কথা প্রযোজ্য তাই মানবজাতি অথবা সমাজের প্রারম্ভিক অবস্থার সম্বন্ধেও প্রযোজ্য হয়ে থাকে ।</p>
<p class="Text">সত্যের উপর প্রতিষ্ঠিত বিশ্বাসে অনেক গুণ থাকে । যুক্তি তর্ক ছাড়াই সেই বিশ্বাসের প্রেরণায় তদনুসারে সহজেই প্রবৃত্তি হয় । পরে যথাবিধি কর্ম দ্বারা ফল প্রাপ্তি হলে এই বিশ্বাস দৃঢ় ও নিশ্চলরূপ ধারণ করে অর্থাৎ সরল বিশ্বাস তখন সংশয়শূন্য ও সুনিশ্চিত জ্ঞানদায়ক হয় । তখন কুতর্ক অথবা নাস্তিকের কঠোর যুক্তিজালে তার এতটুকুও ক্ষতি হয় না । এইরূপ বিশ্বাসের ওপর মানব জীবনের বা মানব সমাজের যথার্থ উন্নতি নির্ভর করে কিন্তু বিশ্বাসের মূলে যদি কোনো মিথ্যার যোগাযোগ থাকে তাহলে তার দ্বারা সত্যলাভ হয় না ও তাতে যথার্থ কর্মের বিকাশও হয় না । এইরূপ বিশ্বাস কুসংস্কার ছাড়া আর কিছু নয় । তা যুক্তি, বিচার ও সত্য দর্শনের প্রখর আলোকে—সূর্যালোক স্পর্শ করলেই মেঘমালাসম বিলীন হয়ে যায় । সুদীর্ঘ জীবনপথে তা মানব চিত্তে দাগ কাটতে পারে না ।</p>
<p class="Text">বিশ্বাসের স্বরূপ ও তার অবস্থার সংক্ষেপে বর্ণনা করা হল ।  ‘আমরা ঈশ্বরে বিশ্বাস কেন করব ?’— এই প্রশ্ন প্রাথমিক বিশ্বাসের সম্বন্ধে উঠতে পারে আর সেই চরম বিশ্বাসের সম্বন্ধেও উঠতে পারে যা কর্ম করতে করতে প্রত্যক্ষ জ্ঞানোদয় হলে হৃদয়ে প্রতিষ্ঠিত হয় ।</p>
<p class="Text">প্রাথমিক বিশ্বাস সম্বন্ধীয় প্রশ্নের উত্তর এই যে শাস্ত্র, গুরুজন, অনুভূতিসম্পন্ন মহাপুরুষ সকলেই ঈশ্বরের অস্তিত্ব স্বীকার করেছেন এবং জগতের কল্যাণে বারে বারে তা প্রচারও করে গিয়েছেন । তাঁদের প্রামাণিক সিদ্ধান্ত যতক্ষণ পর্যন্ত প্রবল এবং প্রতিকূল প্রমাণ দ্বারা খণ্ডিত না হয়, ততক্ষণ চিত্তবৃত্তি অনুসারে তার উপর বিশ্বাস ধারণ করা অনেকের পক্ষেই স্বাভাবিক হয় । সাধক নিজ সাধনায় যথার্থ আধ্যাত্মিক উন্নতি করলে, কখনো প্রত্যক্ষ প্রমাণ পায় যে, পূর্বে সে যা সরল বিশ্বাসে সত্য বলে গ্রহণ করেছিল তা প্রকৃতরূপেই সত্য । পদে পদে তা প্রমাণিত হতে থাকে । অন্তর্জীবনের পথে অগ্রসর হতে হতে এমন অলৌকিক ঘটনা ঘটে এবং জীবনে এমন অসাধারণ বিভূতির নিদর্শন অভ্রান্তভাবে বারে বারে প্রত্যক্ষ হয় যাতে বিচারশীল ব্যক্তি অতীন্দ্রিয় জগৎ এবং সমগ্র জগতের অধিষ্ঠাতা, কোনো মহাশক্তিসম্পন্ন সত্তাকে স্বীকার করে নিতে বাধ্য হয় । সাধারণ মানবের জীবন সাধারণতঃ সাধারণ পথেই প্রবাহিত হয় এবং তাতে উল্লেখ করবার মতন ঘটনা অথবা বৈচিত্র অত্যন্ত কম হয়ে থাকে কিন্তু কোনো মহাশক্তিধর পুরুষের সংস্পর্শে এলে তারই জীবনে এমন এমন অদ্ভুত ঘটনা ঘটতে থাকে যা সর্বতোভাবে সাধারণ মানুষের বুদ্ধির অগম্য । এইসকল ঘটনা বহু প্রকারের হয়ে থাকে । কিছু তো কেবল ভাব বিকাশ রূপে হয়, কিছু ভাবের বাহ্য জগতের সঙ্গে বিশিষ্ট সম্বন্ধ রাখে আর কিছু পূর্ণরূপে বাস্তবিক জগতেরও উর্ধ্ব প্রতিষ্ঠিত । আমি আমার বক্তব্যকে দৃষ্টান্ত দিয়ে বোঝাবার চেষ্টা করছি ।</p>
<p class="Text">ধরুন এক ব্যক্তি গভীর রাত্রে অত্যন্ত দূর অজ্ঞাত দেশের জনমানবহীন প্রান্তর ও বাসভূমির মধ্যে দিয়ে অনেকক্ষণ পর্যন্ত চলতে চলতে ক্লান্ত ও হতাশ হয়ে জীবনের উপরে ভরসা হারিয়ে কিংকর্তব্যবিমূঢ় হয়ে পড়েছে ।  সেই নিঃসঙ্গ পথিকের কোনো সঙ্গী নেই, সাহায্যকারী নেই, সহায় নেই । তার কোনো পাথেয়ও নেই । স্থান তার অপরিচিত, পথ অজ্ঞাত, গন্তব্যস্থল অতিশয় দূরে আর তার দৃষ্টিপথে কোনো ঘরবাড়ি অথবা জনমানব নেই যা দেখে তাঁর প্রাণে উত্সাহ সঞ্চার হয় । সারাদিন চলার ফলে সে ক্লান্ত হয়ে পড়েছে আর তার মধ্যে এগিয়ে যাওয়ার শক্তিরও ঘাটতি দেখা দিয়েছে । চারদিকে রাতের অন্ধকার যেন চেপে বসেছে । হিংস্র পশুদের চিৎকার শোনা যাচ্ছে, তাদের আক্রমণেরও ভয় আছে এবং ক্ষুধায় তৃষ্ণায় দেহ অবসন্ন হয়ে আছে । এতক্ষণ আমি কেবল স্থূল দেহ ও স্থূল জগতের দৃষ্টিতে পরিস্থিতির বর্ণনা করেছি । এর উপরে অতিরিক্ত মানসিক ও অন্যান্য অশান্তিও হতে পারে । এমন দুরবস্থার মধ্যে পড়ে সেই ব্যক্তির কেমন অনুভূতি হবে তা সকলেই অনুমান করতে পারে । এই রকম ঘোর বিপদের সময়ে যখন তার আসন্ন মৃত্যুর করাল ছায়া সামনে উপস্থিত তখন যদি সে হঠাৎ দেখে যে এক দিব্য জ্যোতির্ময় মূর্তি স্নিগ্ধ করুণা ও প্রশান্ত দৃষ্টি মাখা নয়নে আচমকা আবির্ভূত হয়ে তার সমস্ত ভয় হরণ করে আর আশ্বস্ত করে বলে—‘বৎস ! তুমি কেন ভয় পাচ্ছ  দেখ, সম্মুখে আলো জ্বলছে, ওইখানে যাও । তোমার সকল অভাব দূর হয়ে যাবে । আমি তো তোমার সঙ্গেই আছি, ভয় পাওয়ার কোনো কারণ নেই ।’ এই আশ্বাস শুনে সে যদি দেখে যে সত্যই সম্মুখে পর্ণকুটিরে প্রদীপ জ্বলছে আর সেইখানে এক ব্যক্তি যেন তারই প্রতীক্ষায় বসেও আছে  যদি সে সেইখানে আশ্রয় পায়, ক্ষুধা-নিবৃত্তির জন্য মনের মতন খাদ্য পায়, ভয় থেকে ত্রাণ পায়, গন্তব্যস্থানের পথ পায় ও পথে যাওয়ার সঙ্গী পায় তাহলে তার চিত্তে কেমন ভাবের আগমন হবে ? সে যতই নাস্তিক বা সংশয় আক্রান্তচিত্ত হোক না কেন, তাকে মাথা নত করে স্বীকার করতেই হবে যে মানবীয় বিচার সীমার বাইরে কোনো লোকাতীত শক্তি অবশ্যই বর্তমান যা অসীম ও মঙ্গলময়, যা সতত মানুষের উপর লক্ষ্য রাখে  আর বিষম বিপদের সময়ে পরম স্নেহময় পিতার মতন আবির্ভূত হয়ে তাকে রক্ষা করে । এই শক্তিকে কেউ ঈশ্বর বা অন্য নামে ডাকতে পারে তাতে কিছু এসে যায় না কিন্তু এটি যে এক অলৌকিক শক্তিবিশেষ, যা চৈতন্যময়, প্রেমময় ও সর্বদিক দিয়ে অসাধারণ, তা স্বীকার করে নিতেই হবে । অতএব বস্তুত প্রকারান্তরে ঈশ্বরের অস্তিত্ব স্বীকার করে নেওয়াই হল । অবশ্যই কেউ সুস্পষ্টভাবে ঈশ্বরে প্রবেশ করতে পারে, আবার নাও করতে পারে । এইরূপ বহু ঘটনা মানব জীবনে ঘটে যায় যা লৌকিক কার্যকারণ দ্বারা বোঝানো সম্ভব হয় না এবং যার একমাত্র লক্ষ্য মানবকল্যাণ হয়ে থাকে ।</p>
<p class="Text">এই প্রসঙ্গে আমি সাধক জীবনের সাধনার কথা বলব না, কারণ যাঁরা প্রকৃত সাধক, যাঁরা সাধনার রাজ্যে প্রবেশ করে আধ্যাত্মিক পথে অগ্রসররত  তাঁদের ভগবদ্শক্তি ও ভগবদ্সত্তার অনুভূতি শত-সহস্রবার হয়ে থাকে । যাঁরা প্রকৃত সাধক, তাঁরা সরল বিশ্বাসে সাধনায় প্রবৃত্ত হলেও ক্রমশ এমন অভিজ্ঞতা ও শক্তি সঞ্চয় করতে করতে এগিয়ে যান যে তাঁদের ঈশ্বরে বিশ্বাস কেবল প্রাথমিক অন্ধবিশ্বাসেই আবদ্ধ থাকে না, বরং অভিজ্ঞতা ও শক্তি দ্বারা ঈশ্বরের প্রতি এই বিশ্বাস বিশেষভাবে সুপ্রতিষ্ঠিত হয় ।</p>
<p class="Text">অতএব বর্তমান জীবনের সাধনার ফলে অথবা পূর্বের সুকৃতির কারণে মানব ভগবানের কল্যাণময় সত্তায় অবিচলিত বিশ্বাস করতে সমর্থ হয় । প্রাথমিক সরল বিশ্বাসের মূলে কী ? এর উত্তর তো আগেই দেওয়া হয়েছে । যথার্থ বিশ্বাস কেন ও কীভাবে হয় ? এই প্রশ্নেরও উত্তর দেওয়া হয়েছে । প্রথম বিশ্বাসের মূলে চিত্তের সরলতা ও দ্বিতীয় বিশ্বাসের মূলে জীবনের বিচিত্র অভিজ্ঞতা ও ভগবৎ-বিষয়ক বিভিন্ন প্রত্যক্ষ অনুভবের প্রাধান্য থাকে ।</p>
<p class="Text"> কিন্তু জগতে সকলেই ঈশ্বরে বিশ্বাস করতে শুরু করবে এমন আশা করা বোধ হয় ঠিক হবে না । বস্তুত জগতের বাস্তব চিত্র দেখে বোঝা যায় যে মানব মাত্রেই ভগবদ্বিশ্বাস বীজরূপে নিহিত থাকলেও সর্বত্র তা সমভাবে অঙ্কুরিত হয় না । তারও একটা সময় নির্দিষ্ট থাকে । আমি পূর্বেই বলেছি যে শিক্ষা, সংস্কার, আচার, উপদেশ, শাস্ত্র ও মহাপুরুষের বাণী আদি শুদ্ধ চিত্তে বিশ্বাস উৎপত্তির কারণ, কিন্তু তাতেও সময়-কাল অবশ্যই বিচার্য । জীব যতক্ষণ পর্যন্ত স্থূল ও অচিরস্থায়ী বস্তুর লাভে তৃপ্ত হয় অথবা তার অভাব হলে সাহায্যের জন্য স্থূল জগতের দিকে সতৃষ্ণ দৃষ্টিতে দেখে, ততক্ষণ ইন্দ্রিয়াতীত সত্তার দিকে তার দৃষ্টি যায় না । আমাদের আকাঙ্ক্ষাসকল যদি দৃশ্যমান জগতেই পূরণ হয়ে যায় তাহলে তা পূরণের জন্য ইন্দ্রিয়াতীত সত্তার দিকে আমাদের দৃষ্টি যাবেই বা কেন ? কিন্তু ভবচক্রে আবর্তনকালে বিভিন্ন ভোগ এবং অভিজ্ঞতা সঞ্চয় করতে করতে এবং বিভিন্ন ধরনের কঠিন সাধনায় রত থাকলেও সতত বাধা ও প্রতিকূল ঘটনায় মনোরথ সিদ্ধি না হওয়ায় জীব এক দিকে যেমন ক্রমশ নিজ শক্তির ক্ষুদ্রতা অনুভব করে, অন্য দিকে সাংসারিক শক্তির অকিঞ্চন তাকেও উপলক্ষ করতে থাকে ।  আকাঙ্ক্ষা বৃদ্ধি পেতে পেতে শেষে এমন এক অবস্থা উৎপন্ন হয় যখন সে জানতে পারে যে আকাঙ্ক্ষার পূরণ জগতের কোনো বস্তুর দ্বারা হতেই পারে না । এই কথা বলবার প্রয়োজন দেখি না যে সুদীর্ঘকালের অনুভব ছাড়া এমন অবস্থা উৎপন্ন হতে পারে না কিন্তু যখন এমন অবস্থা উৎপন্ন হয় তখন সত্যই জীব নিজেকে নিরাশ্রয় অনুভব করে । মানুষের জীবনে এই নিরাশ্রয়ভাবের উদয়ই এক পরম পবিত্র শুভ মুহূর্ত, কারণ তখনই জগতের উপর থেকে তার দৃষ্টি সরে যায় আর সে জগতেরও ঊর্ধ্ব কোনো অজ্ঞাত ও অচিন্ত্য শক্তির দিকে মুখ ফেরায় । এরপর আকাঙ্ক্ষার পরিমাণ যেমন ঘনীভূত হতে থাকে, স্বাভাবিক নিয়মানুসারে ঠিক সেই পরিমাণে মানুষের লক্ষ্য লৌকিক জগৎকে ত্যাগ করে এক অনন্ত সত্তার অনুভূতিকে স্পর্শ করে, অবশ্যই তা বিধি ও বোধ সহকারে হয় না । যতক্ষণ মানবের অহংকারের প্রাধান্য বিভিন্ন পথে পুষ্ট হতে থাকে ততক্ষণ পর্যন্ত তার নিজেকে এক বিরাট সত্তার আশ্রিত জ্ঞান করা ও সেই সত্তার দ্বারা নিজেকে সত্তাবান মনে করা অসম্ভব হয় । সংসারের ঘাত-প্রতিঘাতে যখন অহংকার ক্রমশ ক্ষীণ হয়ে যায় এবং জগতের অসারতা বোধগম্য হয় তখন জগতাতীত ও জগদাত্মভূত ঈশ্বরীয় শক্তির প্রভাব ও তার ভাব আপনা-আপনি সামনে এসে পড়ে । তাই যতক্ষণ মানবের সময় না হয় অর্থাৎ যতক্ষণ ভোগাভিমুখ প্রবৃত্তি নিবৃত্ত হয়ে শান্তভাব আসবার সময় না হয় ততক্ষণ যথার্থরূপে তার ভগবৎসত্তায় বিশ্বাস হয় না । শ্রীমদ্ভগবদ্গীতাতে বলা আছে আর্ত, জিজ্ঞাসু, অর্থকামী ও জ্ঞানী— এই চার প্রকারের মানুষ ভগবানের উপর ভক্তি করেন কিন্তু এইটুকু বললেই সব বলা হয় না  কারণ জগতে এমন বহু আর্ত ব্যক্তি দেখা যায় যারা চরম বিপদেও ভগবানের স্মরণাপন্ন হন না ।</p>
<p class="Text">আবার যাঁদের জ্ঞান লাভের ইচ্ছা অর্থাৎ যিনি জিজ্ঞাসু তারা সকলেই ভগবানে ভক্তিই করে—এই কথা জগতের ইতিহাস দেখে কেউ স্বীকার করবে না । এইভাবে সকল অর্থকামী ব্যক্তিও জাগতিক অর্থ অর্থাৎ ধনসম্পদের উপাসনাই করে থাকেন । অর্থলাভের আশায় ভুলেও তারা কখনো জগদীশ্বরের শরণাগত হন না এবং শুষ্ক জ্ঞানীও জ্ঞাননিষ্ঠ হয়েও সর্বজ্ঞানাধার শ্রীভগবানের চরণে আত্মসমর্পণ করতে সমর্থ হন না । পূর্ব-জন্মের সৌভাগ্য অথবা ভগবানের বিশেষ কৃপা সঞ্চার না হলে ভগবানের দিকে চিত্তযুক্ত হওয়ার আশা দুরাশাই হয়ে থাকে । শ্রীভগবানও গীতাতে ‘সুকৃতিনঃ’ এই বিশেষণ দ্বারা বুঝিয়ে দিয়েছেন যে সুকৃতি ছাড়া কেবল অতি জিজ্ঞাসা, অর্থের আকাঙ্ক্ষা অথবা জ্ঞানার্জন দ্বারা চিত্ত ভগবানের দিকে আকৃষ্ট হয় না ।</p>
<p class="Text">অতএব যারা ভগবানের উপর আস্থা রাখতে পারেন না তাদের এখনও  সময় হয়নি, এটিই বুঝতে হবে আর যাদের চিত্তে ভগবদ্বিশ্বাস উৎপন্ন হয়েছে তাদের সময় হয়ে যাওয়ায় আপ্তবাক্য, শিক্ষা, সংসর্গ প্রভৃতি নিমিত্তের অবলম্বন দ্বারা বিশ্বাস জেগে উঠেছে । কর্মপথে অগ্রসর হতে হতে প্রত্যক্ষ জ্ঞানের আবির্ভাবে এই বিশ্বাস ঘনীভূত হয়ে যাবে ।</p>
<p class="Text para-style-override-4"><span class="char-style-override-1">(২)</span></p>
<p class="Text">দ্বিতীয় প্রশ্ন করা হয়েছে— ভগবানে বিশ্বাস না হলে ক্ষতি কী হয় ? এই প্রশ্নের উত্তরে আমার এইটুকু বলা— ‘যদি ভগবানে বিশ্বাস করবার কোনো আধ্যাত্মিক মূল্য থাকে তাহলে তো মানতেই হয় যে বিশ্বাস না করলে ক্ষতি অবশ্যই হয় ।’ কিন্তু এই কথা সত্য যে বিশ্বাস যে ভাবে জোর করে উৎপন্ন হয় না সেইভাবেই অবিশ্বাসও যুক্তি-তর্কে দূর করা যায় না । আগেই বলা হয়েছে যে মানব যখন নিজের অহংকারের সীমায় এসে ভাবে যে কোনো অচিন্ত্যশক্তির প্রতিঘাতে তার পুরুষার্থ পদে পদে লাঞ্ছিত হচ্ছে আর যখন সে এই অনুভূতি লাভ করে যে, যাকে আমরা বাহ্য জগৎ বলি তার শক্তিও পরিমিত ও সীমিত তখন স্বভাবত তার ব্যাকুল চিত্ত বিশ্ব-ব্রহ্মাণ্ডকে অতিক্রম করে এক অসীম তত্ত্বের দিকে ছোটে । কিন্তু যতক্ষণ প্রাকৃতিক ক্রমবিকাশের নিয়মানুসার এইপ্রকার অবস্থা না হয়, ততক্ষণ জোর করে ভগবানে বিশ্বাস ধারণ করবার চেষ্টা নিষ্ফল প্রয়াসমাত্র হয় । যদিও ভগবানে বিশ্বাস করে মঙ্গল সোপানে পদার্পণ করে ধীরে ধীরে পরম মঙ্গলের পথে অগ্রসর হওয়ার উপায় সহজেই হয়ে যায় তবুও যতক্ষণ তা নিজ চিত্তে উদিত না হয় ততক্ষণ পর্যন্ত বিশ্বাসে ক্ষতি হলেও তাকে স্বাভাবিকভাবেই  নতমস্তকে গ্রহণ করতে হয় । কেউ ভগবানে বিশ্বাস করে আর কেউ করে না— ভেবে দেখলে বোঝা যাবে যে, দুইই ভগবানের মঙ্গলময় বিধানের অন্তর্গত । ঈশ্বরে বিশ্বাস ধারণ না করাও তাঁর নিয়মের বহির্ভূত নয় । আজ যাঁরা সৌভাগ্য বশে বিশ্বাসের সোপানে পদার্পণ করবার অধিকার লাভ করেছে যদি তাঁদের সুদীর্ঘ অতীত জীবনের ইতিহাস অন্বেষণ করা যায় তাহলে জ্ঞাত হবে যে তারাও এককালে অবিশ্বাসী ছিলেন । সকলেই সৃষ্টির সূচনা থেকে ভগবানে বিশ্বাস ধারণ করে সংসারক্ষেত্রে আসে না । প্রথমে উদাসীনতা থাকে আর সেই উদাসীনতা পরে অবিশ্বাসে পরিণত হয় আর শেষে সেই অবিশ্বাস বিশ্বাসের  জ্যোতিতে দেদীপ্যমান হয়ে ওঠে । যাদের মধ্যে অন্তর্দৃষ্টি থাকে তারা বাহ্য আচার এবং স্থূল আচরণ দেখে তার চিত্তের শুদ্ধতার পরিমাপ করে না । তারা জানে যে আজ যাঁরা অবিশ্বাসী তাঁরাই নিজ ভোগ পূর্ণ হলে ও নিবৃত্তিমুখ গতির পূর্বাভাস লাভ করে অনন্য ভক্তরূপে উন্নত হয়ে ওঠেন । প্রাচীন খ্রিস্টান সংঘের ইতিহাস পর্যালোচনা করলে দেখা যায় যে ‘পল’কে এক সময়ে খ্রিস্টানদের ঘোর বিদ্বেষী মনে করা হত আর তিনিই পরে খ্রিস্টানদের মধ্যে যিশুর অন্তরঙ্গ ভক্তরূপে পরিচিত হয়েছিলেন । সকল ধর্মের ইতিহাসে এইরূপ প্রচুর উদাহরণ রয়েছে ।</p>
<p class="Text">এতক্ষণ যা বললাম তাতে যেন কেউ ভাববেন না যে, আমি অবিশ্বাসের সমর্থনে কথা বলছি । আমার বলার কথা কেবল এই যে, মানুষের জীবনে অবিশ্বাসেরও একটি সময়-সীমা থাকে । অবিশ্বাসও পরিণামে বিশ্বাসের রূপ ধারণ করে । তাই বস্তুত তা ক্ষতিকর নয় কিন্তু যারা অদূরদর্শী তারা বর্তমান অবস্থাকেই শেষ কথা মনে করেন আর বলে থাকেন যে ভগবানে বিশ্বাস না করলে ক্ষতি হওয়ার সম্ভাবনা থাকে ।</p>
<p class="Text">সুতরাং সূক্ষ্ম দৃষ্টিসম্পন্ন জ্ঞানীর দিব্য দৃষ্টির সম্মুখে, অবিশ্বাসেরও এক মর্যাদা থাকে । অবশ্যই লৌকিক অপূর্ণ দৃষ্টিতে অবিশ্বাসের দোষ ও অপকার সুস্পষ্টভাবে দৃষ্টিগোচর হয় ।</p>
<p class="Text">ঈশ্বরে বিশ্বাস না করলে ক্ষতি কী ?— এই প্রশ্নের উত্তরে এই বলা যায় যে পরমার্থ দৃষ্টিতে ক্ষতিকর হলেও এই অবিশ্বাস ভবিষ্যতে উন্নতির জন্য আবশ্যক হওয়ায় এই ক্ষতিকে বস্তুত ক্ষতি মনে করা উচিত নয় । ঈশ্বরের অস্তিত্বে অবিশ্বাস যদি বিশ্বাসের পূর্বাবস্থা হয় তাহলে তো ক্ষতিকে সাময়িক বলতে হবে কিন্তু পরিণামের দৃষ্টিতে তা অবশ্যই গ্রহণীয়  কিন্তু ব্যবহারিক দৃষ্টিতে ঈশ্বরে অবিশ্বাস করা প্রবল অনিষ্ট ডেকে আনে । যিশু বলেছেন—He that believeth and is baptised shall be saved put that believeth not shall be condemned. (Aristion's Appendix Mark 16-16)</p>
<p class="Text">অর্থাৎ যার চিত্তে বিশ্বাসের আগমন হয়েছে আর যে ভগবৎ শক্তি দ্বারা অভিষিক্ত হয়ে গিয়েছে সে জগতে উত্তীর্ণ হয়ে যায় কিন্তু যে অবিশ্বাসী, তাকে ভয়ানক দুর্গতি ভোগ করতে হয় । গীতায় বলা আছে—‘<span class="char-style-override-1">সংশয়াত্মা বিনশ্যতি</span>’ । এইভাবেই সকল ধর্মে বিশ্বাসের প্রশংসা ও অবিশ্বাসের নিন্দা করা আছে । যিনি অন্তর্জগতের সূক্ষ্ম তত্ত্ব সম্বন্ধে অবগত, তিনি জানেন যে ভাব ও বিষয় ভেদে চিত্তের অবস্থার মধ্যে পরিবর্তন হয় ।  যার চিত্ত যে ভাবে রঞ্জিত সে তেমনই ফল লাভ করতে সক্ষম । যে বিষয়ে বিশ্বাস করা হয় সেই বিষয়টির প্রতি চিত্ত আকৃষ্ট হয় এবং সেই ভাব-এ ভাবিত হয়ে পড়ে । ঈশ্বর যদি সত্য হয় এবং চিত্ত যদি তা বিশ্বাস করে ও তদ্ভাবে ভাবিত হতে পারে, তাহলে সেই বিশ্বাস জ্ঞানমূলক না হলেও সেই বিশ্বাসের জোরে ঈশ্বরের সঙ্গে মানুষের চিত্তের সম্বন্ধ স্থাপিত হয়ে যায় । তারই ফলে নানা ভাবে অজ্ঞাতসারে ভগবদ্শক্তি সেই চিত্তে তার উপর প্রভাব ফেলতে শুরু করে । সত্যে প্রতিষ্ঠিত বিশ্বাস দ্বারা এইভাবে ধীরে ধীরে পূর্ণ সত্যের বোধ উৎপন্ন হতে থাকে । ঈশ্বরে বিশ্বাস করতে পারলে মানুষ তাঁর আকর্ষণ অনুভব করতে থাকে এবং ক্রমশ তার নিকটবর্তী হয়ে যায়, তখন সাংসারিক বাসনা-সকল তাকে আর বেঁধে ফেলতে পারে না । সত্য বিশ্বাসের প্রভাবে শত শত দোষ পরাভূত হয় । এইভাবে অবিশ্বাসজনিত ক্ষতির আন্দাজ করা যেতে পারে । নিত্য ও আনন্দময় বস্তুতে বিশ্বাস ছাড়া অমরত্ব ও আনন্দময় সত্তায় অবস্থানের আশা দূরাশা মাত্র হয় । নিত্য বস্তুর সঙ্গে যুক্ত না থাকায় জীবকে সতত জন্ম-মৃত্যু চক্রে আবর্তিত হতে হয় । এর থেকে বেশি ক্ষতি আর কী হতে পারে ? বিশ্বাসের ফল অমরত্ব আর অবিশ্বাসের ফল মৃত্যু-রাজ্যের মলিনতা ও অন্ধকার ।</p>
<p class="Text">তবুও এই কথা মনে রাখা প্রয়োজন যে, তা কেবল লৌকিক দৃষ্টিরই সমাধান । দিব্য দৃষ্টিতে মৃত্যুও অমৃতের ছায়া বলে তাতে অমঙ্গলের লেশমাত্রও দৃষ্টিগোচর হয় না ।</p>
<p class="Text para-style-override-4"><span class="char-style-override-1">(৩) </span></p>
<p class="Text">প্রশ্নকর্তার তৃতীয় প্রশ্ন— ঈশ্বরের অস্তিত্বে কী কী প্রমাণ আছে ?  এই প্রশ্নের উত্তর দানের পূর্বে বলা দরকার যে সাংসারিক বিচার-দৃষ্টিতে ঈশ্বরের সিদ্ধি (সমর্থনে) অথবা খণ্ডনে (বিপক্ষে) যে সকল যুক্তি দেওয়া হবে তার মধ্যে কোনোটাই ঐকান্তিকভাবে সর্বত্র স্বীকৃত হতে পারে না ? উদয়নাচার্য ‘<span class="char-style-override-1">কুসুমাঞ্জলি</span>’ পুস্তকে নৈয়ায়িক পক্ষ অবলম্বন করে ঈশ্বর-বাধক প্রমাণসকল খণ্ডন করে ঈশ্বর-সাধক প্রমাণসকল সুচারুভাবে ব্যাখ্যা করেছেন । তাঁর পরবর্তী বহু বিদ্বান তারই অনুসরণ করে এই প্রসঙ্গে বলেছেন । উৎপলদেব ‘<span class="char-style-override-1">সিদ্ধিত্রয়ী</span>’ নামক গ্রন্থের ঈশ্বর সিদ্ধি নামক অংশে ও অভিনব গুপ্তাচার্য ‘ঈশ্বর-প্রত্যভিজ্ঞাবিমর্শিনী’ নামক গ্রন্থে কাশ্মীর শৈব আগমের প্রতিনিধিরূপে ঈশ্বর তত্ত্বলোচনা করেছেন । যমুনাচার্য ‘সিদ্ধিত্রয়’ নামক গ্রন্থে, লোকাচার্য ‘তত্ত্বত্রয়’ নামক গ্রন্থে ও বেদান্তদেশিকাচার্য, শ্রীনিবাসাচার্য আদি অনেক স্থলে বৈষ্ণব সম্প্রদায়ের পথকে নিয়ে ঈশ্বরবাদ সম্বন্ধে বলেছেন । এইভাবে প্রত্যেক সম্প্রদায় নিজ নিজ গ্রন্থে নিজ সাম্প্রদায়িক দৃষ্টিতে ঈশ্বরতত্ত্বের প্রসঙ্গে সাধক ও বাধক  যুক্তিসমূহের তাত্ত্বিক বিচার করেছেন । পাশ্চাত্য দেশেও বহু জায়গায় এই প্রসঙ্গ বারে বারে আলোচিত হয়েছে । প্রাচীন খ্রিস্টান ও অন্যান্য ধর্মের গ্রন্থে বিশেষ করে মধ্যযুগের আদির দার্শনিক বিচারসমৃদ্ধ শাস্ত্রীয় ব্যাখ্যাযুক্ত গ্রন্থে এই প্রসঙ্গে নৈতিক, যৌক্তিক ও আগমিক উৎপত্তির অনুকূলে বহু কথা লিখেছেন । বর্তমান কালেও যে সকল ব্যক্তি বিজ্ঞানবেত্তা হয়েও ঈশ্বরের অস্তিত্বে বিশ্বাস ধারণ করেন তাঁরাও যুক্তি-তর্ক দিয়ে নিজ ধারণা অনুসারে এই বিষয়ে গ্রন্থ রচনা করে গিয়েছেন ।</p>
<p class="Text">কিন্তু এই সকল গুরুগম্ভীর আলোচনা পাঠ করে বুদ্ধি পরিমার্জিত হলেও কারও ঈশ্বরে একটুও বিশ্বাস বাড়ে কিনা তাতে সন্দেহ আছে । প্রথম ও দ্বিতীয় প্রশ্নের উত্তরে আমি যা কিছু বলেছি তাতে সুস্পষ্টভাবে বোঝা সম্ভব যে, কেবল যুক্তি দ্বারা কেউ কখনো ঈশ্বরকে প্রমাণ করতে পারে না । যুক্তি সুপ্রতিষ্ঠিত হওয়ায় তার দ্বারা ঈশ্বরের অস্তিত্বের সম্বন্ধে অনুমান মাত্র হয় তাতে তো সন্দেহ নেই কিন্তু যুক্তি প্রতিষ্ঠিত হওয়াই কঠিন হয় । নৈয়ায়িক যে যুক্তি দ্বারা ঈশ্বরের অস্তিত্ব প্রমাণ করেন, মীমাংসকগণ সেই যুক্তিসমূহকে যুক্তির আভাস মাত্র মনে করেন । কার্য দেখে চৈতন্যময়কে অনুমান করা অথবা কেবল কারণমাত্র অনুমান করা এক বিতর্কিত বিষয় মাত্র । এইভাবেই সর্বত্র দেখা যায় ।</p>
<p class="Text">বস্তুত প্রয়োগকুশল শক্তিশালী পুরুষের হাতে অস্ত্রবিশেষ যেমন কার্যকর হয়, সেইভাবেই তত্ত্বজ্ঞ অনুভবী ব্যক্তিবিশেষ প্রদত্ত যুক্তিই সার্থক হয় । যাঁরা স্বয়ং প্রত্যক্ষ জ্ঞান লাভ করেছেন ও প্রয়োজনে অন্যের অবস্থাবিশেষে সন্দিগ্ধ বিষয়কে প্রত্যক্ষভাবে প্রদর্শন করবার ক্ষমতা ধারণ করেন, তাদের দেওয়া যুক্তি, যুক্তি হয়েও অন্যকে বোঝাবার জন্য বেশি ফলপ্রসূ হয় । যদি এমন না হত তাহলে বহুদিন পূর্বেই বিচার দ্বারা ঈশ্বর অথবা কোনো অতীন্দ্রিয় সত্তার রহস্য মীমাংসা হয়ে যেত । সুতরাং ঈশ্বরের অস্তিত্বের সমর্থনে আমি যে সকল যুক্তি উপস্থিত করব তা সবই আপেক্ষিক মনে করবেন । কারণ অবস্থাবিশেষে সেই সকল যুক্তি হয়তো প্রযোজ্য হবে না আর তা যুক্তিযুক্ত বলেও গ্রাহ্য হবে না ।</p>
<p class="Text">ঈশ্বর বলতে আমি বুঝি—‘জগতের সৃষ্টি-স্থিতি-লয়ের কর্তা এবং অনুগ্রহ ও নিগ্রহ কারণস্বরূপ সচ্চিদানন্দ অনন্ত শক্তিসম্পন্ন সত্তাবিশেষ ।’ এই কথা বলবার প্রয়োজন হয়তো নেই, সত্তাতে যে শক্তি নিহিত থাকে সেই শক্তির সাম্যাবস্থাকেই ঈশ্বরের ‘ব্রহ্মভাব’ বলে । বৈষম্যকালে কোনো শক্তি প্রধান হয়ে আপেক্ষিক কম শক্তিকে অভিভূত করে প্রকাশিত হয়ে ওঠে, তাতে কেবল সেই প্রধান শক্তির ক্রিয়াই দেখা যায় । এইভাবে পৃথক পৃথক রূপে সৃষ্টিতে অনন্ত শক্তির ক্রিয়া দৃষ্টিগোচর হয় । সৃষ্টির অন্তে কোনো শক্তির উপলব্ধি হয় না এবং শক্তি ও শক্তিমান অভিন্নভাবে প্রকাশিত থাকে । জগতে যা বর্তমান অথবা সৃষ্ট হবে সকলই ঈশ্বর উদ্ভূত, ঈশ্বরে অবস্থিত ও ঈশ্বরে বিলীন হয় । তাই যতক্ষণ জগৎ বর্তমান ততক্ষণ তা জগতের আশ্রয়রূপ— যে ভাবে জলাশয়ে তরঙ্গের আশ্রয় হয়, সেইভাবে ঈশ্বর সত্তাকে অনুসন্ধান করে প্রত্যক্ষ করতে হয় । কেবল তাই নয়, সাংসারিক সত্তাও মূলত ঈশ্বরীয় সত্তা থেকে অভিন্ন, তাও উপলব্ধি করতে হবে । প্রলয়কালে জগৎ যাতে বিলীন হয়ে যায় ও তার তখন যা অবশিষ্ট থাকে, সেই বিশুদ্ধ ঈশ্বরীয় সত্তাকে বুঝতে হবে । জগতের স্থিতিকালে তার সংরক্ষক, নিয়ামক, দর্শক এমনকী ভোক্তারূপেও ঈশ্বর সত্তা অনুসন্ধানযোগ্য । যে কলা ও বিদ্যারূপ শক্তি প্রবাহরূপে প্রবর্তিত হয়ে ব্যবহারিক জগতের কার্যসাধন করে তার মূল প্রবৃত্তি যেখান থেকে হয় তা ঈশ্বর । এইভাবেই সর্বশক্তির অধিষ্ঠাতারূপেও ঈশ্বরের অস্তিত্ব ধারণা করতে হবে ।</p>
<p class="Text">এই পরিদৃশ্যমান জগতের পর্যালোচনা করলে জানা যায় লৌকিক প্রত্যক্ষগোচর স্থূল সত্তার অন্তরালে এক শক্তিসম্পন্না সূক্ষ্ম সত্তা বর্তমান থাকে । শক্তি ছাড়া কোনো ক্রিয়া সম্ভব নয় । যে বস্তুতে ক্রিয়া প্রত্যক্ষ হয় তার মূলে শক্তির প্রেরণা থাকে, তা স্বীকার করতেই হবে । কোনো কৌশলে শক্তি প্রতিহত করলে তার ফলে ক্রিয়াও নিবৃত্ত হয়ে যায় । মানবদেহে দর্শন, শ্রবণ  প্রভৃতি ক্রিয়াসকল অথবা গ্রহণ, গমন, উৎসর্গ আদি ক্রিয়াসকল সতত চলতেই থাকে । এই সকল ক্রিয়ার মূলে যে এক শক্তি বর্তমান তাতে সন্দেহ নেই । এইভাবে বাহ্য জগতে বায়ু সঞ্চালন, মেঘ গর্জন, বিদ্যুতের দীপ্তি আদি বিভিন্ন ক্রিয়া দেখা যায় । ক্রিয়ার দ্বারাই যখন শক্তির অনুমান হয়ে থাকে তাই বিভিন্ন ক্রিয়ার পার্থক্যে শক্তির তারতম্যও স্বীকার না করে উপায় থাকে না । কিন্তু যাঁরা জড় বিজ্ঞানের চোখে শক্তিতত্ত্ব বিবেচনা করেছেন তাঁরা জানেন যে, এক জাতির শক্তি দ্বারাই অন্য জাতির শক্তির আবির্ভাব হয়ে থাকে । শক্তি যে কেবল পরস্পরের উপর নির্ভরশীল তা ঠিক নয়, শক্তির মূলে এক ছাড়া অন্য শক্তির কথা বোধগম্য হয় না । একই মহাশক্তি আধার ভেদে বিভিন্ন শক্তিরূপে প্রকাশিত হয়ে ভিন্ন ভিন্ন কার্য সম্পাদন করে ।</p>
<p class="Shlok-Color-2">‘একৈব সা মহাশক্তিস্তয়া সর্বমিদং ততম্ ।’</p>
<p class="Text">বিংশ শতাব্দীর বিজ্ঞানও নতমস্তকে শ্রীশ্রীচণ্ডীর এই বাণী স্বীকার করতে বাধ্য হয় ।</p>
<p class="Text">কিন্তু এই শক্তির স্বরূপ কী ? বলতে হয় যে এই প্রসঙ্গে বিজ্ঞান এখনও পর্যন্ত কোনো সদুত্তর দিতে পারেনি । শক্তির অখণ্ডরূপকে জানতে বিজ্ঞান এখনও বহু বহু দূরে কিন্তু তার পরিচ্ছিন্ন রূপের সম্বন্ধে বিজ্ঞানজগতে গবেষণা হয়েছে । সিদ্ধান্তে উপনীত হওয়া গিয়াছে যে, শক্তিই ঘনীভূত হয়ে ভৌতিক সত্তা রূপে আবির্ভূত হয়ে থাকে আর তখন তাতে এমন অনেক ধর্মের বিকাশ হয় যার অস্তিত্ব বিশুদ্ধ শক্তির অবস্থাতে খুঁজেও পাওয়া যায় না । বস্তুত ভৌতিকরূপ নিয়ন্ত্রিত অথবা বদ্ধ অবস্থা মাত্র হয় কারণ শক্তিকে যন্ত্র দ্বারা বিকাশ করতে না পারলে স্থূল ভাবের প্রকাশ সম্ভব নয় । অন্যভাবে এই স্থূলকে অপসারিত করলে অর্থাৎ স্থূলভাব থেকে স্থূলত্বকে সরিয়ে নিয়ে সত্তা বিশুদ্ধ শক্তিরূপেই পর্যবসিত হয় । অতএব শক্তি ও ভৌতিক সত্তায় অবস্থাগত ভেদ থাকলেও বাস্তবে তা অদ্বৈতই হয় । শক্তির এই নিয়ন্ত্রিত অবস্থাকে  সৃষ্টিতে আমরা সতত সর্বত্র দেখে থাকি । বিশুদ্ধ শক্তির স্বরূপকে সাধারণত কেউ প্রত্যক্ষ দেখতে পায় না । কোনো শক্তিশালী ব্যক্তি যদি দেখাও যায়, তার তেজ সাধারণ জীব সহ্য করতে পাবে না । সাধারণ মানুষ কেবল সাংসারিক ক্রিয়া-পরিণাম-বিপাক প্রভৃতি বস্তুতে শক্তির অনুমান করতে পারে । এর থেকে বেশি অগ্রসর হওয়ার অধিকার সাধারণ মানুষের তো নেইই, জড় বিজ্ঞানবিশ্বাসী বৈজ্ঞানিকদেরও নেই । যাঁরা বিচারক্ষমতাসম্পন্ন ও কর্মী অর্থাৎ যাঁরা গড্ডলিকাপ্রবাহে না ভেসে গিয়ে নিজ বিবেক ও বিচার দ্বারা দৃশ্যমান বস্তুর সূক্ষ্ম তত্ত্বকে খুঁজে পাওয়ার চেষ্টায় উদ্যমী, তাঁদের স্বীকার করতেই হবে যে এই স্থূল জাগতিক অবস্থার অন্তরালে এক বিরাট শক্তিময় সত্তা বর্তমান । আস্তিক ও নাস্তিক, ঈশ্বরে বিশ্বাসী অথবা অবিশ্বাসী সকলকেই এই কথা স্বীকার করতে হবে । কিন্তু প্রশ্ন ওঠে তাহলে এই শক্তির স্বরূপ কী ? সেই শক্তি জড় অথবা চৈতন্যময় ? তা বিচার করে দেখবার পূর্বে দেখতে হয় যে তার সঙ্গে মানুষের ইচ্ছাশক্তির কোনো সম্বন্ধ আছে কিনা ? কারণ ইচ্ছাশক্তিকে মধ্যভূমিতে না রাখলে জ্ঞান ও ক্রিয়ার সমন্বয় সাধন করা সম্ভব হয় না । ক্রিয়া দ্বারা কেবল শক্তির অনুমান করা সম্ভব হয় কিন্তু সেই শক্তি যদি ইচ্ছারূপ না হয় তাহলে তার দ্বারা জ্ঞানের অস্তিত্ব প্রমাণ করা যায় না । একইভাবে জ্ঞান দ্বারা ইচ্ছার বিকাশ কীভাবে হয় তা না জানলে ও ইচ্ছার শক্তিরূপে উপলব্ধ না হওয়ায় তার ক্রিয়ায় পরিবর্তিত হওয়া যুক্তি দ্বারা বোঝানো সম্ভব হয় না । যে বিরাট মহাশক্তির ক্ষুদ্রতম অংশের প্রভাবে বিশাল জগতে অনন্ত প্রকারের ক্রিয়া সংঘটিত হয়ে থাকে তার সঙ্গে ইচ্ছাশক্তির যোগ কোথায় তাই সর্বপ্রথম বিচার্য বিষয় ।</p>
<p class="Text">সাধারণ দৃষ্টিতে জাগতিক কার্য্কলাপকে ইচ্ছাকৃত এবং অনিচ্ছাকৃত— এই দুই ভাগে বিভক্ত করা যায় । ইচ্ছার দ্বারা যে কার্য নিষ্পন্ন হয় তা ইচ্ছাকৃত কার্য ও তার থেকে ভিন্ন সকল কার্য অনিচ্ছাকৃত এবং স্বাভাবিকভাবে হয়ে থাকে । মানবদেহে যেসকল যান্ত্রিক ক্রিয়া হয় তার মধ্যে অধিকাংশই ইচ্ছাপূর্বক হয় না ।</p>
<p class="Text">কিন্তু এই কথা অনেকে জানেন যে, সকল অনৈচ্ছিক ক্রিয়াও দীর্ঘকালের বিশেষ চেষ্টা ও কৌশল দ্বারা ইচ্ছার অধীন করা যায় । অতএব দৈহিক ক্রিয়াসমূহের মধ্যে যা সাধারণতঃ ইচ্ছাধীন হয় না তাও কালে ইচ্ছাধীন হওয়া সম্ভব । কাজেই এতে কোনো সন্দেহ নেই যে, মানুষের ইচ্ছাশক্তি যদি সেইভাবে পরিচালিত এবং পরিশোধিত হয় তাহলে তার দ্বারা দেহের সকল ক্রিয়াকে নিয়ন্ত্রিত করা সম্ভব হয় । যখন ইচ্ছা দ্বারা কোনো কাের্যর প্রবৃত্তি, নিবৃত্তি ও পরিবর্তন সম্ভব হয় তাহলে এটা স্বীকার না করে উপায় নেই যে ইচ্ছাই ক্রিয়া অথবা কাের্যর মূল । অবশ্যই এই কথা দৈহিক ক্রিয়া সম্বন্ধে বলা হল কিন্তু যদি বাহ্য ক্রিয়াও এভাবে ব্যক্তিবিশেষের ইচ্ছা দ্বারা নিয়ন্ত্রিত করা সম্ভব হয় তাহলে বাহ্য ক্রিয়ার মূলেও যে ইচ্ছাশক্তি আছে তাতে সন্দেহ থাকবে না । এই ইচ্ছাশক্তির পরিমাণ সর্বত্র সমান হয় না তাই নিষ্পন্ন হওয়া বাহ্য ক্রিয়াসকল সব ক্ষেত্রে এক রকম হয় না অর্থাৎ এইটা স্বীকার করা সম্ভব নয় যে ইচ্ছাশক্তির তীব্রতা সর্বত্র সমরূপ হয় । অতএব যে শক্তিতে বাহ্যজগৎ ও অন্তর্জগৎ—সর্বত্র সর্বপ্রকারের ক্রিয়া নিষ্পন্ন হয় তা ইচ্ছাস্বরূপই হয় । এটিই হল আমাদের প্রতিপাদ্য সিদ্ধান্ত । যে জড় শক্তির সঙ্গে আমরা পরিচিত, তা বস্তুত কেবল ইচ্ছাশক্তির বিভিন্ন অবস্থামাত্র । এমন না হলে তো সেই শক্তির বিপরীত ইচ্ছাশক্তি কার্য করতে পারে না । মাধ্যাকর্ষণ শক্তি, বৈদ্যুতিক শক্তি, আণবিক আকর্ষণ ও বিকর্ষণ শক্তি— এই সকল শক্তি বিশুদ্ধ ও সংযত ইচ্ছা দ্বারা অভিভূত হয় এবং তা বলে বোঝাবার প্রয়োজন নেই যে আবির্ভূত ইচ্ছা শক্তির চেয়ে যে সকল শক্তি দুর্বল হয় তা প্রবল ইচ্ছা দ্বারাই অভিভূত হয় এবং যার শক্তি অধিক হয় তা প্রবল হওয়ায় ইচ্ছাকে অভিভূত করে রাখে । প্রাক্তন ইচ্ছাই বর্তমানকালে জড় শক্তি রূপে প্রকটিত হয় । বর্তমান ইচ্ছা প্রাক্তন ইচ্ছার বিরোধী হওয়ায় যখন প্রবল হয় তখন প্রাক্তন ইচ্ছা আপনা-আপনি অভিভূত হয়ে যায় । জড় শক্তির অপর নাম অদৃষ্ট এবং ইচ্ছাশক্তির অপর নাম পুরুষার্থ । বস্তুত এই দুই শক্তিতে প্রভেদ নেই । বোধ শক্তিতে প্রকাশ হলে তা ইচ্ছা অথবা পুরুষার্থরূপে অভিব্যক্ত হয় । অন্যদিকে অবোধ-ভূমিতে অর্থাৎ বোধরাজ্যের তলদেশে যদি শক্তির বিকাশ হয় তাহলে তাকে অদৃষ্ট অথবা জড় শক্তি মনে করাই শ্রেয় । বস্তুত এই দুই শক্তি অভেদ ।</p>
<p class="Text">যখন আমাদের পরিচিত জ্ঞান-ভাণ্ডার ক্রমশ বেশি বিশুদ্ধতা লাভ করে নির্মল প্রকাশরূপে পরিণত হয় তখন বোঝা যায় যে বোধরাজ্যের অন্তরালেও বোধ থাকে অর্থাৎ তখন জ্ঞানের বিস্তারের সীমা অনন্ত হয়ে যাওয়ায় অজ্ঞানের অস্তিত্ব কোথাও খুঁজে পাওয়া যায় না । তখনও মনে হয় যে শক্তিসকল শুদ্ধ বোধময় ক্ষেত্র থেকে ওঠে । অতএব অভিব্যক্ত শক্তিই ইচ্ছাস্বরূপ হয় । এই বিরাট মহাশক্তি—যাকে ইচ্ছাশক্তি অথবা মহাশক্তি (ঐশ্বরিক শক্তি) রূপে বর্ণনা করা হয়, আগম শাস্ত্রে তাই জগদম্বা অথবা জগৎপ্রসূতি নামে বর্ণিত হয় । শিবসূত্রকার বলেন— ‘ইচ্ছাশক্তিরুমা কুমারী ।’</p>
<p class="Text">জগতের সৃষ্টির মূলকারণ এখনও পর্যন্ত বৈজ্ঞানিকের দৃষ্টিপথে যথার্থরূপে উদ্ভাসিত হয়নি ।  যদি তা হত তাহলে এই কারণরূপ শক্তিকে তাঁরা ইচ্ছারূপে চিহ্নিত করতে সক্ষম হতেন এবং নিজ ইচ্ছার সঙ্গে তার ঘনিষ্ঠ সম্বন্ধ আবিষ্কার করে চিন্ময়ধাম অথবা বোধ রাজ্যে গমনের যথার্থ পথ পেতেন । শক্তিকে ইচ্ছাস্বরূপ না জানতে পারায় তাঁরা জগতের কাের্যর মূলে চৈতন্য সত্তা আবিষ্কার করতে সক্ষম নন ।  শক্তি ইচ্ছাময় কিনা— তা জানবার একমাত্র উপায় এই যে, যাকে আমরা ইচ্ছা বলি তাকে বিশুদ্ধ ও সংযত করে তার সাহায্যে জাগতিক শক্তির উপর প্রভাব বিস্তার করা সম্ভব অথবা নয়, তার পরীক্ষা করা । ইচ্ছা স্ফুরণে যদি বাহ্য শক্তি স্তম্ভিত হয় অথবা নিরুদ্ধ শক্তি উদ্রিক্ত হয়, তাতে প্রমাণ হয়ে যায় যে একদিকে বাহ্যশক্তি ইচ্ছাময় সত্য, তেমনই অন্যদিকে ইচ্ছাও শক্তিরূপা তাও সত্য । ইচ্ছার দ্বারা অন্ততঃ আংশিকরূপে যে বাহ্য শক্তির উপর ক্রিয়া করা সম্ভব তা বর্তমান কালের বৈজ্ঞানিকদের অজানা নয় । যাঁরা যোগী অথবা উচ্চকোটির সাধক তাঁরা তো ইচ্ছার দ্বারা যে কোনো শক্তি বাস্তবে প্রয়োগ করতে সমর্থ, জগতে তার অনেক দৃষ্টান্ত পাওয়া যায় ।</p>
<p class="Text">পূর্বোক্ত আলোচনায় বোঝা গেল যে ইচ্ছা ও শক্তি মূলত অভিন্ন এবং তার মূলে চৈতন্যময় প্রকাশ নিত্যসিদ্ধ সত্তা অথবা পরাশক্তিরূপে জাগ্রত । যে চৈতন্যরূপ অখণ্ড সত্তা দ্বারা বায়ু-বিক্ষুব্ধ সমুদ্রের মধ্যে তরঙ্গ রূপ স্বভাবের প্রেরণায় ইচ্ছাময় শক্তির আবির্ভাব হয় আর ইচ্ছার দ্বারা ক্রমসৃষ্টির নিয়মানুসারে ক্রিয়ার বিকাশ হয়, তাই হল ঈশ্বর পদবাচ্য বস্তু । ইচ্ছারূপ শক্তি কখনো তাতে লীন হয়ে বর্তমান থাকে আর কখনো উন্মেষ প্রাপ্ত হয়ে বাহ্যগতি সম্পাদন করে ও প্রপঞ্চ সৃষ্টির সূচনা করে । জড়-জগৎ থেকে চিন্ময় ঈশ্বর-সত্তা লাভ করবার জন্য মধ্যবর্তী শক্তি অথবা ইচ্ছাভূমির ভিতর দিয়ে যেতেই হয় । বিজ্ঞান জগতে যখন এই শক্তির স্বরূপ কিছুটা যথার্থ রূপে প্রকাশিত হবে তখন তাতে মৌলিক চিৎ সত্তার সম্বন্ধে তাঁদের (বৈজ্ঞানিকদের) অনুমান করতে সুবিধা হবে । অপ্রতিহত ইচ্ছা অথবা শক্তির চৈতন্যময় আধারই ঈশ্বর । </p>
<p class="Text">সূক্ষ্মদৃষ্টিতে জগতের কার্য-কারণ প্রবাহ পর্যালোচনা করে জানতে পারা যায় যে, কারণ ছাড়া কোনো কার্য উৎপন্ন হয় না । কেবল তাই নয় বরং কার্য ও কারণের মাত্রা সমান হওয়াও অবশ্যম্ভাবী । কোনো কার্য্তত্ত্ব বোঝাবার সময়ে এই নীতিকে স্মরণ করা দরকার হয় । প্রাচ্য দার্শনিকগণ এই নীতি অবলম্বন করে কর্মবাদ প্রতিষ্ঠা করেছেন । কর্মবাদের স্থূলভাবে এই তাৎপর্য যে, কর্মের প্রকৃতি ও মাত্রা অনুসারে তার দ্বারা কৃত ফল আবির্ভাব হয় । অতএব কর্ম দ্বারা যে রকম ফল অনুমান করা হয় সেই ভাবেই ফল দ্বারাও কর্মের অনুমান করা যায় । প্রাণীজগতে সুখ-দুঃখের বিচিত্রলীলা দেখে তার কারণ অন্বেষণ করলে কর্মের এই বৈশিষ্ট্যকে স্বীকার করার দরকার হয় । সুখ-দুঃখময় ফল যে অসাধারণ কারণে উৎপন্ন হয় তাকেই কর্ম অথবা অদৃষ্ট সংস্কার বলে । এর থেকে কেউ যেন না ভাবে যে বাহ্যজগতে কোনো বস্তু সুখ-দুঃখের কারণ নয় । যথার্থ কথা তো এই যে, প্রত্যেক কার্য বহু কারণে উৎপন্ন হয় । তাতে অধিকাংশই সাধারণ কারণ হয় আর কিছু অসাধারণ কারণ হয়ে থাকে । সাধারণ কারণসকল সমভাবে উপস্থিত থাকলেও অসাধারণ কারণ ছাড়া নির্দিষ্ট কার্য সম্পন্ন হয় না কারণ তাই এই কাের্যর মুখ্য কারণ । এটি সত্য যে সুখ-দুঃখের অনেক লৌকিক কারণ থাকে কিন্তু তাতে তাদের থেকে সুখ-দুঃখ উৎপন্ন হতে পারে না । তার জন্য কোনো অসাধারণ কারণের সাহায্য প্রয়োজন হয় । তাকেই দর্শনশাস্ত্রজ্ঞ জ্ঞানীগণ ‘কর্ম’ নামে নির্দেশ করে থাকেন । যে সুখ-দুঃখ ভোগ করে, সুখ-দুঃখের অসাধারণ কারণ অথবা কর্ম তাতেই থাকা যুক্তিসংগত । তা না হলে কার্য ও কারণের বৈয়ধিকরণ্য দোষ আসে । একজন কর্ম করে আর অপর জন তার ফল ভোগ করে তা এই কার্য-কারণ শৃঙ্খলা নিয়ন্ত্রিত ভৌতিক জগতে সম্ভব হতে পারে না । যে অগ্নিতে হাত দেয় তারই হাত পুড়ে যায়, অন্যের নয় । সেই ভাবেই যে কর্তা হয়ে সদসৎ কর্মানুষ্ঠান করে তাকেই ভোক্তা হয়ে নিজ সুখ-দুঃখরূপ ফলের অনুভব করতে হয়, অন্যকে নয় । তাই ভোগের বস্তু উপস্থিত থাকলেও ভোগ সাধক কর্মের অভাবে অনেক লোকের ভাগ্যে ইচ্ছানুরূপ ভোগ-সম্পত্তি লাভ হয় না । আবার অনেক সময়ে দেখা যায় যে কোনো চেষ্টা ও প্রয়াস এমনকী ইচ্ছা ও জ্ঞানের অভাবেও অনেকে অপরিসীম ভোগ্যবস্তু লাভ করে । বীজ বপন না করলে বৃক্ষ হয় না তেমনভাবেই পূবকর্ম না হলে সুখ-দুঃখের উৎপত্তি হয় না । এই যে অনন্তকোটি ব্রহ্মাণ্ড অসংখ্য প্রকারে জীবকে বক্ষে ধারণ করে কালস্রোতে বয়ে যাচ্ছে আর তার সম্মুখে বহু প্রকারের সুখ-দুঃখ উপস্থিত করে, তার পিছনে এক বিশাল কর্মশক্তি অনন্ত প্রকারের বৈচিত্র সঙ্গে নিয়ে বর্তমান থাকে ।</p>
<p class="Text">কর্ম থেকেই ফল হয় তা ঠিক কিন্তু অচেতন কর্ম কেবল জড় শক্তি তা কোনো সর্বজ্ঞ, সর্বদর্শী, চৈতন্যময় সত্তার সান্নিধ্য আর প্রেরণা ছাড়া পরিচালিত হতে পারে না । লৌকিক জগতেও জড় শক্তির স্বাতন্ত্র কোথাও উপলব্ধ হয় না । কর্তা পিছনে না থাকলে কারণ বা যন্ত্র আপনা-আপনি কোনো কার্যে প্রবৃত্ত বা নিবৃত্ত হতে পারে না । জড় শক্তি কেবল কারণ অথবা যন্ত্রমাত্র তা সকলেই জানে । এটা সত্য যে অগ্নিতে দাহিকা শক্তি থাকে আর এও সত্য যে তা স্বধর্মেই দাহ্যবস্তুকে দগ্ধ করে কিন্তু কোনো নির্দিষ্ট বস্তুকে দগ্ধ করবার জন্য অগ্নির জন্য এই চৈতন্যময় পুরুষের দরকার হয় । অগ্নি আপনা-আপনি স্বতঃপ্রেরিত হয়ে কোনো নির্দিষ্ট বস্তুকে দগ্ধ করতে পারে না । কর্মশক্তিই এইরূপ অগ্নিসম জড় শক্তি যা দিয়ে স্বাভাবিক নিয়মানুসারে সুখ-দুঃখ উৎপন্ন হয় । অবশ্যই যে আধারে কর্ম সঞ্চিত হয়, সুখ-দুঃখের ভোগও সেই আধার অনুসারে হয়, তা বলবার প্রয়োজন নেই কিন্তু স্বভাবের নিয়মানুসারে ফল উৎপন্ন হয়েও তার ভোগ্যরূপে আবির্ভাব হওয়া কোনো প্রবলতর শক্তি দ্বারা নিয়ন্ত্রিত হয় অর্থাৎ কর্ম থেকে ফল হয়েও তাকে ব্যবহার ক্ষেত্রে আনবার জন্য কোনো ইচ্ছাশক্তিসম্পন্ন প্রবল সত্তার প্রেরণা প্রয়োজন হয় । জগতের অন্তর্যামীরূপে যে ব্যাপক আত্মা অথবা চৈতন্য ইচ্ছাশক্তির একমাত্র অধিষ্ঠান, তার সংকল্পেই জীব কর্মানুসার ফল লাভ করে । তাই কর্মের সাক্ষী ও ভোগের সাক্ষী এবং তারই ঈক্ষণে কর্ম ভোগরূপে পরিণত হয়ে ভোক্তার নিকট উপস্থিত হয়, তাই তাকে ভোক্তার কর্মফলদাতা বলা হয় । কর্মশক্তির পিছনে তাকে প্রেরণা দান করবার জন্য যে চৈতন্যময় সত্তা বর্তমান তাই ঈশ্বর ।</p>
<p class="Text">জীব যে কর্ম করে তার মূলেও ঈশ্বর সত্তা এবং যে ফলভোগ করে তারও মূলে সেই ঈশ্বর সত্তা । চিন্তার মূলে এই বিশুদ্ধ চৈতন্যভাবনা থাকলে এক দিকে যেমন কর্মসম্পাদন হয় না, অন্য দিকে ফল ভোগও হতে পারে না ।</p>
<p class="Text">এই সত্তার প্রেরণা কেমন তা দৃষ্টান্ত দ্বারা বলা হচ্ছে । যেমন সূর্যালোকে দৃষ্টিশক্তিসম্পন্ন ব্যক্তি নানা রকম রং দেখে । এই দেখার মূলে দৃশ্য বস্তুর বৈচিত্র থাকে এবং দ্রষ্টার দৃক্শক্তিও থাকে কিন্তু তা থাকলেও এইরূপ বিচিত্র রং দেখা যায় না যদি না বস্তু উজ্জ্বল আলোকে আলোকিত না হয় । এইভাবে জীব যে কর্ম করে তার ফলও সে ভোগ করে তবুও ঈশ্বরের চৈতন্যময় সত্তায় প্রতিষ্ঠিত না থাকলে কর্ম ও ভোগ দুইই অসম্ভব হত । যে ঈশ্বরের সত্তাকে স্বীকার না করে কেবল কর্ম দ্বারাই ফলের উৎপত্তি মানে তার জন্য ভোগে বৈচিত্রকে প্রমাণ করা অতিশয় কঠিন হয় ।</p>
<p class="Text">জগতে অলঙ্ঘনীয় কার্য-কারণ-ভাব অথবা নিয়তি দেখে তার অধিষ্ঠাতা রূপে যে সত্তাকে স্বীকার করা অনিবার্য হয়, তাই ঈশ্বর । যাঁরা যত জগতের তত্ত্বকে সূক্ষ্মভাবে বিশ্লেষণ করেছেন তাঁরা তত স্পষ্টভাবে বুঝতে পারেন যে জগতের প্রত্যেক বিভাগে নিয়ম বর্তমান আছে । এই নিয়ম অত্যন্ত জটিল ও দুর্বোধ্য, তবুও এক ভাগের নিয়মের সঙ্গে অন্য ভাগের নিয়মের এমন ঘনিষ্ট সম্বন্ধ থাকে যাতে মনে হয় যেন মূলে একই নিয়ম ক্ষেত্রভেদে ভিন্ন ভিন্ন নিয়মরূপে পরিণত হয়ে আছে । সমস্ত জগতে ও জ্ঞানরাজ্যে এই নিয়মগত ঐক্যর আবিষ্কারই বিজ্ঞানের চরম কীর্তি । বিশাল ও বৈচিত্রপূর্ণ ভিন্ন ভিন্ন জ্ঞানরাজ্যে একই মূল নিয়মের সত্তা এবং প্রভাব দেখে প্রত্যেক বিচারসম্পন্ন ব্যক্তির ধারণা হয় যে অনন্ত প্রকারের জাগতিক বৈচিত্রর অন্তরালে এক অখণ্ড সত্তা বিদ্যমান আছে । সেই সত্তা থেকে যখন নিয়মসকল উদ্ভব হয় তখন স্বীকার করতেই হয় যে তা চৈতন্যময় ও তিনিই জগতের একমাত্র নিয়ামক । অতএব নিয়মবাদীগণও এই কারণে ঈশ্বর সত্তাকে মানতে বাধ্য হবেন । তর্ক করা যেতে পারে যে নিয়মের সঙ্গে নিয়ামক যে থাকতেই হবে এমন কোনো কথা তো নেই, কারণ যদি নিয়মকে অনাদিরূপে স্বীকার করি এবং তা সত্যই অলঙ্ঘনীয় প্রমাণিত হয়ে যায় তাহলে নিয়মের কর্তা অথবা প্রবর্তকরূপে নিয়ামককে মানবার দরকার নেই । এই আশঙ্কা অমূলক নয় । আসল কথা যাকে অনাদি ও অপরিবর্তনীয় মনে করা হয় তা বাস্তবে হয় না । সাধারণ জ্ঞানে নিয়মাদি অথবা ব্যতিক্রম অনুভব না করা গেলেও জ্ঞানের নির্মলতা লাভের সঙ্গে সঙ্গে ক্রমশ তা বোধগম্য হতে থাকে যে নিয়মের ও তার রূপান্তরও সম্ভব । এ কথা বলাই বাহুল্য যে, এই অবস্থায় নিয়মের যুক্তিই খণ্ডন হয়ে যায় । যিনি উপলব্ধি করতে সক্ষম তিনি বুঝতে পারেন যে বদ্ধ জীবের জন্য যা নিয়ম তা অধিকারী পুরুষের জন্য স্বাধীন ইচ্ছার বিচ্ছুরণ মাত্র । যে অধিকারী ব্যক্তির ইচ্ছা জাগতিক নিয়মরূপে আত্মপ্রকাশ করে তিনিই জগতের ঈশ্বর । জড় বিজ্ঞান কেবল নিয়মের সত্তাকেই উপলব্ধি করতে সক্ষম কিন্তু যাঁর ইচ্ছা এই নিয়মরূপে প্রকাশ পায় তার বোধ বিজ্ঞানের থাকে না । নিয়মকে অনাদিরূপে স্বীকার করবার কারণ এই যে ইচ্ছা-বিশেষের প্রভাবে নিয়মের আদি ও অন্ত— দুইই স্থানবিশেষে উপলব্ধ হতে পারে । অনাদি ও অলঙ্ঘনীয় ভাবের উপর ইচ্ছাশক্তি অথবা অন্য কোনো শক্তি কার্য করতে পারে না । অবশ্যই লৌকিক দৃষ্টিতে নিয়মের অনাদি অথবা অলঙ্ঘনীয় ভাব দুইই স্বীকার করা যেতে পারে । </p>
<p class="Text">যাঁরা জিজ্ঞাসুভাবে জগতের ইতিহাসের অনুসন্ধান করেন তাঁরা জানেন যে সাংসারিক দৃষ্টিতে জ্ঞানশক্তি অথবা ক্রিয়াশক্তির ক্রমিক উৎকর্ষের সীমা দৃষ্টিগত হয় না । শক্তি বস্তুত অব্যক্ত হলেও আধারবিশেষের অবলম্বনে অভিব্যক্ত হয় ও নির্দিষ্ট কার্য করে । আধার সর্বত্র একরকম হয় না, তাই শক্তির বিকাশও সর্বত্র সমানভাবে হতে পারে না । যার আচরণ যত নির্মল হয়, যার ধারণাশক্তি যত বেশি হয় সেই ভাবেই তার মধ্যে শক্তির বিকাশ হয় । অবশ্যই আমরা কোনো নির্দিষ্ট শক্তির সম্বন্ধে এইরূপ বলি না । জ্ঞান ও ক্রিয়া— উভয় ক্ষেত্রেই নিয়ম অভেদ কিন্তু তাদের আধারে বিশেষত্ব থাকে  তাই তাতে ভেদ থাকে । অব্যক্ত জ্ঞানশক্তি যেমন অনন্ত, তেমনই অব্যক্ত ক্রিয়াশক্তিও অনন্ত । যার অভিব্যক্তি নেই তা প্রতিবন্ধকও হয় না এবং তার দ্বারা কোনো কার্যও নিষ্পন্ন হয় না । অতএব ক্রিয়া সম্পাদনে সমর্থ অভিব্যক্তি জ্ঞান অথবা ক্রিয়াশক্তির উৎকর্ষ আধারের উৎকর্ষের উপরই নির্ভর করে । আধার যদি মলিন ও আবরণে আচ্ছন্ন হয় তাহলে শক্তির বিকাশও ভালোভাবে হতে পারবে না । আবরণ সরিয়ে দিলে শক্তির অভিব্যক্তির বিঘ্নও সরে যায় । অতএব আবরণরহিত ও বাহ্য সত্তার সম্বন্ধ বিরহিত বিশুদ্ধ উপাদানে যে জ্ঞানশক্তি ও ক্রিয়াশক্তি প্রকাশ হয় তা অপরিচ্ছিন্ন, অপ্রতিহত ও অনন্ত হয়ে থাকে । বস্তুত তা ঈশ্বরেরই নামান্তর । জীবমাত্রের অন্তরে জ্ঞান ও ক্রিয়া অন্ততপক্ষে কিছু প্রকাশিত থাকেই, এমন না হলে চৈতন্যময় জীবের জড় থেকে পৃথক থাকা সম্ভব হয় না । এই জ্ঞান-ক্রিয়া ক্রমশ বৃদ্ধি পেতে পেতে আধার বিশেষে পূর্ণরূপে প্রকাশিত হয়ে ওঠে । শাস্ত্রে শুদ্ধ আধারে অভিব্যক্ত এই পূর্ণ জ্ঞান-ক্রিয়াকে অথবা চৈতন্যকেই ঈশ্বর নামে বর্ণনা করা হয়েছে ।</p>
<p class="Text">অলৌকিক প্রাকৃতিক ঘটনাসকল অনুসন্ধান করে যাঁরা তত্ত্ব নির্ণয় করতে চেষ্টা করেন তাঁরা অনুভব করেন যে অনেক সময়ে সুদূর অতীত কালের অথবা অন্য দেশে ঘটা ঘটনা এবং দৃশ্যসম, কখনো কখনো অনাগত ঘটনা ও দৃশ্য কারও কারও প্রত্যক্ষ হয়ে যায় । এইরূপ ঘটনা বিরল হয় না । এই প্রসঙ্গে তেমন ঘটনা উল্লেখ করবার দরকার নেই কিন্তু সত্যই  এমন ঘটে তা অনেক ভাবে সমর্থন করা হয়েছে । এই তত্ত্ব আলোচনা করতে হৃদয় বিহ্বল হয়ে ওঠে । যে দৃশ্য আজ পর্যন্ত সৃষ্টির রাজ্যে আবির্ভূত হয়নি, যে ঘটনা এখনও পর্যন্ত কোথাও ঘটেনি, যদি এইরূপ দৃশ্য অথবা ঘটনা— যা সাংসারিক দৃষ্টিতে অনেক পরে হওয়ার কথা —এখনই  স্পষ্টভাবে ও যথার্থরূপে প্রত্যক্ষ হয়ে যায়, তাহলে যে কোনো বিচারসম্পন্ন ব্যক্তি এই তত্ত্বের মীমাংসা করতে পারবেন না এবং মোহিত হয়ে পড়বেন । যথার্থরূপে যার সত্তাই নেই— ব্যবহারিক ভাবেও নেই আর প্রতিভাসরূপেও নেই, তা বর্তমান জ্ঞানে কেমনভাবে আসতে পারে তা জানা সোজা নয় । অতীত জ্ঞানের সম্বন্ধে ব্যক্তিগতভাবে তা এত জটিল নয় কারণ চিত্তে অনুভূত জ্ঞান ও ক্রিয়া সংস্কারের ফলে এবং নিমিত্ত কারণের সাহায্যে তার উদ্বোধন মেনে নিলে অতীতের সাক্ষাৎকার তো বর্তমানে অনেকটা বোধগম্য হতে পারে । অবশ্যই বিশ্বব্যাপীরূপে অতীতের ব্যাপক জ্ঞানের আধার—যাতে সমস্ত সংস্কার নিহিত রয়েছে, তা স্বীকার না করলে এই সংস্কার উৎপন্ন হতে পারে না । তাতে এক বিরাট এবং আপেক্ষিক নিত্যতাবিশিষ্ট আধারের অস্তিত্ব স্বীকার করা অনিবার্য হয়ে ওঠে । যে জীবাত্মার একত্ববাদ সিদ্ধান্ত মানে তার দৃষ্টিতে এই সেই হল সর্বব্যাপী জীব । সকল দেশে ও সর্বযুগে নানা জীব এরই বিভিন্ন অংশমাত্র কিন্তু অতীত জ্ঞানের দ্বারা সমষ্টি জীবের অস্তিত্ব প্রমাণ হলেও ঈশ্বরের অস্তিত্ব প্রমাণিত হয় না । ভবিষ্যৎ-দৃশ্য অথবা প্রত্যক্ষ ঘটনাবিষয়ক দ্বারা ঈশ্বরের অস্তিত্ব আপনা-আপনি প্রমাণিত হয় কারণ কালের প্রভাবে যে সত্তা এখনও উদয় হয়নি তার দর্শন  অতীত দর্শনসম সংস্কারের উদ্বোধন দ্বারা হতে পারে না । সংস্কার চিত্ত অথবা লিঙ্গশরীররূপ আধারে বর্তমান থাকে ও উদ্বোধক কারণের সন্নিধানে জাগ্রত হয়ে স্মৃতিরূপে পরিণত হয়ে যায় । অবশ্যই আবির্ভাবের বিষদ বিবরণে আভাস জ্ঞান স্পষ্ট হয়ে ওঠে । কেবল তাই নয় সৃষ্টিকে অপরোক্ষ অনুভূতি রূপেও দেখা যেতে পারে কিন্তু অনাগত প্রত্যক্ষ চিত্ত অথবা লিঙ্গ শরীরের কোনো উপযোগিতা থাকে না । আসল কথা এই যে নিত্যকারণ ভূমি থেকে আংশিকভাবে স্রোত বেরিয়ে আসে এবং তা কার্যরূপে পরিণত হয়ে যায় । অনাগত থেকে বর্তমানের দিকে যে শক্তিপ্রবাহ তাই কারণের কার্যাবস্থার প্রতি উন্মুখ হওয়া । ভাব অথবা ক্রিয়া যখন অনাগত অবস্থায় থাকে তখন তা কারণেরই অন্তর্গত হয় । অতএব চিত্ত অথবা লিঙ্গশরীর অন্বেষণ করলে কারণস্থ ভাব খুঁজে পাওয়ার সম্ভাবনাই থাকে না । তা এখনও কাল স্রোতে পড়েনি ও বর্তমান অবস্থাতেও উপনীত হয়নি তাই বস্তুত তার কোনো সংস্কারও নেই । তাই চিত্ত ক্ষেত্রে তার কোনো প্রতিবিম্ব পড়ে না । অতএব অনাগত দর্শনে চিত্ত অথবা সংস্কার কারও একটুও লাভ হয় না  । এখন প্রশ্ন ওঠে যে অনাগত দর্শন কেমনভাবে সম্ভবপর হয় ? মহর্ষি পতঞ্জলি এর উত্তরে বলেন যে অনাগতও বস্তুত বর্তমান থেকে ভিন্ন নয় । আমাদের জন্য যা অনাগত, অতিশয় জ্ঞানসম্পন্ন ব্যক্তির জন্য তা অনাগত না হয়ে বর্তমান হতে পারে । এই যুক্তিতে এই রকম মনে করা যেতে পারে যে, যেখানে জ্ঞান অতিশয় ব্যাপক অর্থাৎ যে জ্ঞানে কোনো রকম আবরণ নেই সেইখানে কোনো পদার্থ বা ঘটনা অনাগত থাকতে পারে না । বস্তুত যা আমাদের সম্মুখে অনাগত তাই সেইখানে বর্তমান, এই কথা অতীতের বিষয় মাত্র । যে ভূমিতে অতীত ও অনাগত নিত্য বর্তমানরূপে প্রকাশিত হয় তাই পূর্ণ জ্ঞানভূমি । সেইখানে কালের ভেদ নেই, ঘটনায় পৃথকত্ব নেই, ভাবের বিশিষ্টতা নেই ও ক্রিয়ার তারতম্য নেই— এই হল কারণ-জগৎ । এর যিনি অধিষ্ঠাতা, তিনিই ঈশ্বর । অতএব কোনো অচিন্ত্য কারণে ক্ষণকালের জন্যও ঈশ্বরীয় সত্তার সঙ্গে সঙ্গে জীব সত্তার অভিন্নতা প্রমাণিত হলে জীবের উপযুক্ত ভবিষ্যৎ দর্শন হওয়া কোনো আশ্চর্যর কথা নয় কারণ জীব ভূমিতে যা ভবিষ্যৎ, এই প্রকারের যুক্তি-অবস্থায় ঈশ্বরীয় ভূমি থেকে তা বর্তমানরূপে প্রকাশিত হয় । এর থেকে এই প্রমাণ হয় যে, জ্ঞানের পূর্বে এক নির্মল অবস্থা থাকে যেখানে উপযুক্ত ভবিষ্যৎ ও নিত্য বর্তমানরূপে সতত দেদীপ্যমান থাকে । এইরূপ এক নিত্য বর্তমান অবস্থা যদি না থাকত তাহলে ব্যক্তিবিশেষের কখনো ভবিষ্যৎ দর্শন সম্ভব হত না । অতএব প্রামাণিক ভবিষ্যৎ-দর্শন দ্বারা ঈশ্বরীয় সত্তার যুক্তিপূর্বক অনুমান করা সম্ভব নয় । ঈশ্বরের অস্তিত্ব স্বীকারে এই এক অভ্রান্ত প্রমাণ ।</p>
<p class="Text">কোনো কাের্যর উৎপত্তিতে বিশেষভাবে উপাদান ও নিমিত্ত এই দুই প্রকারের সামর্থ্য দেখা যায় । জগত্রূপ কার্য বিশ্লেষণ করবার সময়ে ঠিক এই রকম দুই কারণকে স্বীকার করা দরকার হয়ে ওঠে । যে উপাদানে জগৎ সৃষ্ট তাকে পরমাণু, ত্রিগুণ, মায়া অথবা কলা যে নামেই ডাকা হোক না কেন তাকে জড়ই মানতে হবে । কিন্তু চৈতন্যের উপস্থিতি ছাড়া কেবল জড়-উপাদান  আপনা-আপনি কার্যরূপে পরিণত হতে পারে না । এই চৈতন্যময় সত্তাই জগৎ সৃষ্টির নিমিত্ত কারণ । তারই প্রভাবে জগতের মূল উপাদান বিক্ষুব্ধ হয়ে কাের্য পরিণত হয় । যারা নিমিত্ত ছাড়াই উপাদানের বিক্ষুব্ধ হওয়া ও পরিণামকে স্বীকার করেন তারা বিপর্যস্ত স্বভাবসম্পন্ন, কারণ অনুসন্ধান ছাড়াই স্বভাবের অনুগত হওয়া বিচারশাস্ত্রের নীতি বিরুদ্ধ । অতএব সৃষ্টি প্রবাহে নিমিত্তরূপে ঈশ্বরের অস্তিত্ব প্রমাণসিদ্ধ । অবশ্যই দৃষ্টিতে আরও উৎকর্ষ থাকলে এ কথা বোঝা যায় যে নিমিত্ত ও উপাদানে বস্তুগত কোনো পার্থক্য নেই । তখন বোঝা যায় যে এক চৈতন্যময় সত্তা নিজ ইচ্ছাতে নানারূপ ধারণ করে বিচিত্র জগত্রূপে প্রকাশিত হয় ।</p>
<p class="Text">জগতের দিকে তাকালে সর্বত্র ও প্রতিক্ষণে এক বিশাল পরিবর্তন হচ্ছে দেখা যায় । এই কথা সকলেই স্বীকার করবেন । অপরিবর্তনীয় দ্রষ্টার সম্মুখে পরিবর্তনের সার্থকতা আছে । জগদ্ব্যাপী এই শাশ্বত পরিণামের কেউ নিত্য দ্রষ্টা অবশ্য আছেন । তা না থাকলে পরিবর্তনের মানেই খুঁজে পাওয়া যায় না । বিশুদ্ধ ব্যাপক দ্রষ্টা—যিনি সমগ্র জগতের অভিনয় সকল নির্বিকার চিত্তে প্রত্যক্ষ করছেন তিনিই চিন্ময় ঈশ্বর । এ কথা বলাই বাহুল্য যে, এইরূপে দৃক্শক্তিই অভিব্যক্ত থাকে এবং অন্যান্য শক্তিসকল বিলীন অবস্থায় থাকে ।</p>
<p class="Text">ঈশ্বরের অস্তিত্ব সম্বন্ধে বিচার-বিবেচনাসম্পন্ন সাধারণ ব্যক্তিদের বোধগম্য রূপে এতক্ষণ যা কিছু বলা হল তা যুক্তিমাত্রই বলা যায় । বহু রকমের যুক্তি, শাস্ত্রে দেখানো হয়েছে এবং প্রতীচ্য ঈশ্বর-বিশ্বাসী পণ্ডিতগণও তা নিজ নিজ গ্রন্থে দেখিয়েছেন । বস্তুত প্রয়োজন হলে আরও যুক্তি দেখানো যায় কিন্তু যুক্তি দ্বারা কেউ কখনো ঈশ্বরে বিশ্বাস করবেন তা আশা করা বোধহয় ঠিক হবে না । শাস্ত্রবাক্য অথবা অনুভূতিসম্পন্ন মহাপুরুষের কথায় ঈশ্বরের সত্তার সম্বন্ধে উপদেশ শ্রবণ করে নির্মল ও অন্তঃপ্রবেশোন্মুখ চিত্তে যে অস্ফুট শ্রদ্ধা উদয় হয়, বিচার দ্বারা তা সমর্থন করাই যুক্তির উদ্দেশ্য কিন্তু যাঁরা আগম প্রমাণের প্রামাণিকতা মানেন না তাঁদের চিত্তে শুষ্ক যুক্তির দ্বারা এ বিষয়ে বিশ্বাস উৎপাদন করা অসম্ভব হয় । যুক্তি ও বিচারের প্রধান কার্য অসম্ভাবনা বোধ দূর করা অর্থাৎ আপ্তবচন শ্রবণ করে হৃদয় স্বভাবতই যে বিষয়ে শ্রদ্ধাশীল হয় তা অযৌক্তিক নয় বরং সম্ভাবনাসম্পন্ন—এই দেখিয়ে দিলেই যুক্তির কার্য সমাপ্ত হয়ে যায় । তার পরে সাধন পদ্ধতি দ্বারা সেই শ্রদ্ধাকে বিষয়ীভূত মহাপুরুষের উপদিষ্ট এবং যুক্তি দ্বারা সমর্থিত সত্যকে প্রত্যক্ষ করা দরকার হয় । এই সাধন প্রণালীতে মূলত যোগই সর্বপ্রধান হয় । কর্ম, জ্ঞান, ভক্তি প্রভৃতি এরই এক একটা পর্বমাত্র । যোগ অবলম্বনে যখন সাধ্যতত্ত্বকে সম্পূর্ণরূপে প্রত্যক্ষের বিষয়ীভূত করা হয় তখন সকল সংশয় আপনা-আপনি দূর হয়ে যায় । জ্ঞাতা ও জ্ঞেয়র মায়িক ভেদ দূর হলে বিশুদ্ধ জ্ঞানালোকে বিশুদ্ধ চৈতন্য জ্যোতি আপনা-আপনিই প্রতিষ্ঠিত হয়ে অখণ্ড স্বয়ং প্রকাশিত সত্তারূপে স্থিত হয় ।</p>
<p class="Text">যারা সাধনপথের পথিক তাদের সম্মুখে ঈশ্বরের অস্তিত্ব শুষ্ক যুক্তি দ্বারা প্রকাশিত হয় না । জ্ঞানের যে ভূমিতে আমরা জগৎকে বর্তমান অবস্থায় দেখি, যতক্ষণ পর্যন্ত আমরা সেই ভূমি অতিক্রম করতে না পারি ততক্ষণ পর্যন্ত জগতের, নিজের বা তার অতীত সত্তার বোধ এখন যেমন হয়, তখনও তেমনই হবে । কিন্তু একবার যদি কোনো অচিন্ত্য কারণে চিত্তে ক্ষণিকের জন্যও চিৎশক্তির সঞ্চার হয়ে সঙ্গে সঙ্গে জ্ঞানের ভূমি পরিবর্তন করে দেয় তাহলে এক মুহূর্তেই আমাদের দর্শন ও সত্তাবোধ হঠাৎ অদৃষ্টপূর্ব নবীন স্বরূপ ধারণ করে নেবে । বর্তমানে আমরা ঘোর নাস্তিক ও ঘোর অবিনাশী হলেও লোকোত্তর শক্তির প্রভাবে হঠাৎ নবীন মানবরূপে পরিণত হতে পারি । জগতে যেখানে ঈশ্বর দর্শন অথবা সত্য জ্ঞানের উদয় হয়েছে তা এইভাবেই হয়েছে  যুক্তি-তর্ক দ্বারা স্বপক্ষ ও বিপক্ষ বিচারে হয়নি । বস্তুত মানব জীবনে এমন অনেক কিছু ঘটে যাতে মানবের দৃষ্টিকোণে পরিবর্তন হতে একটুও সময় লাগে না ।</p>
<p class="Text para-style-override-4"><span class="char-style-override-1">(৪)</span></p>
<p class="Text">প্রশ্নকর্তা চতুর্থ প্রশ্নের জিজ্ঞাসা করেছেন যে আমার ব্যক্তিগত জীবনে এমন ঘটনা কী ঘটেছে যা ঈশ্বরের সত্তা অথবা তাঁর করুণার প্রতি বিশ্বাস সুদৃঢ় করেছে ?</p>
<p class="Text">আমি তো পূর্বেই বলেছি যে ব্যক্তিগত অনুভূতি সর্বসমক্ষে প্রকাশ করে দিতে আমি চাই না । শুধু এইটুকু বলতে পারি যে ভালোভাবে তাঁকে ডাকলে তাঁর কাছ থেকে যে উত্তর পাওয়া যায় তা সুনিশ্চিত । এমন কঠিন বিপদ হতে আমি অনেক বার অলৌকিক উপায়ে রক্ষা পেয়েছি যা লৌকিক উপায়ে কখনো সম্ভব নয় । তা মনে আসতেই তাঁর করুণা ও প্রেম চিত্তকে অভিভূত করে দেয় । জ্ঞান রাজ্যে, কর্মভূমিতে  ও ভাবমন্দিরে তাঁরই মঙ্গলময় সত্তা এবং শক্তিকে প্রতিনিয়ত আমি কত রূপে অনুভব করি তা বর্ণনা করে শেষ করা যাবে না ।</p>
<p class="Text para-style-override-2">এই সকল বিষয় এত গুহ্য ও গোপনীয় যে তার সম্বন্ধে কারও সঙ্গে আলোচনা করতে প্রবৃত্তি হয় না । আমার ব্যক্তিগত প্রকৃতি এক দিকে যেমন বিশ্বাসপরায়ণ অন্য দিকে তেমনই সংশয় প্রবণ । অতএব আমি আমার জীবনে যা কিছু উপলব্ধি করেছি তা সুকঠিনভাবে সব প্রকারের প্রমাণের কষ্টিপাথরে যাচাই না করে কখনও তা সত্য বলে গ্রহণ করিনি । আমার বিশ্বাসে যা সত্য তা সতত সত্য । অতএব পরীক্ষা করলে তার উজ্জ্বলতা বৃদ্ধি পায়, কমে না । প্রতিভাসিক সত্তা থেকে ব্যবহারিক সত্তাকে জ্ঞানালোকে পৃথক করে জানতে না পারলে পরমার্থ সত্য অভিমুখে অগ্রসর হওয়া যায় না । শ্রীভগবানের কৃপা ও সদ্গুরুর অনুগ্রহে এই ক্ষুদ্র হৃদয়ে প্রতিভাস থেকে ব্যবহার ও ব্যবহার থেকে পরমার্থ অভিমুখে গমন করবার কিছু পথ জানা গিয়েছে ও কিছু পথ উন্মুক্ত হয়েছে, কিন্তু নিজ পুরুষার্থরূপ উদ্যমের সাহায্যে যখন নিত্য প্রকৃতি অন্তরে জেগে উঠবে তখন স্বভাবের স্রোতে চলতে চলতে প্রত্যেক স্তরে তা উপলব্ধি করতে পারব এবং সোপান পরম্পরায় কর্ম, জ্ঞান, ভক্তি ও প্রেমরূপে নিত্য যোগের বিকাশে অখণ্ড সত্তাযুক্ত, জ্ঞানময় ও আনন্দময় স্বরূপকে লাভ করে শেষে লীলাবসানে তাঁর সর্বভাবময় কিন্তু সর্বভাবাতীত পরমরূপে স্থিত হতে পারব — <span class="char-style-override-1">গুরো কৃপৈব কেবলম্</span> ।<span></span></p>


<p class="Page-Break"> </p>
<p class="Chapter-Heading" id="toc_marker-9">গঙ্গা তীরে বসবাসকারী এক সন্ত</p>
<p class="Text">ঈশ্বরের অস্তিত্ব সম্বন্ধে আমার কোনো সংশয় নেই অতএব এই বিষয়ে কী লিখব ? বেদে ও শাস্ত্রে এর ভূরিভূরি প্রমাণ দেওয়া আছে সেখানেই দেখে নেওয়া ভালো ।</p>
<p class="Text">(১) কর্মফলের ভোগ ঈশ্বর ছাড়া অসম্ভব । কর্ম জড়, তাই তা ফল প্রদানে সক্ষম নয় । ঈশ্বর যাকে উন্নত করতে চান সেই ব্যক্তির দ্বারা সাধু-কর্ম করান আর যাকে অধঃপতিত করতে চান তার দ্বারা অসাধু কর্ম করান । যেমন ঘটাদি বস্তু দেখলে তার সৃষ্টিকর্তাকে মনে পড়ে, তেমন ভাবেই জগতের সকল বস্তুর কর্তা ঈশ্বরকেও মানতে হয় । যেমন ঘর কার্য, তেমনই জগৎও কার্য আর এই জগতের কারণ ঈশ্বর ।</p>
<p class="Text">(২) ঈশ্বরকে না মানলে জগতের নির্দিষ্ট কার্যের সম্পাদনও সম্ভব নয় । যেমন সূর্য তাপ দেয়, বায়ু প্রবাহিত হয়, মেঘ বর্ষা প্রদান করে প্রভৃতি—সব কিছুই ঈশ্বরের ইচ্ছায় হয়ে থাকে । ঈশ্বর না মানলে মুক্তির সিদ্ধান্ত প্রমাণিত হয় না ।</p>
<p class="Shlok-Color-2">ইহ চেদবেদীদথ সত্যমস্তি ন চেদিহাবেদীন্ মহতী বিনষ্টিঃ ।</p>
<p class="Shlok-Color-2">ভূতেষু ভূতেষু বিচিত্য ধীরাঃ প্রেত্যাস্মাল্লোকাদমৃতা ভবন্তি ॥ </p>
<p class="Shlok-Right">(কেনোপনিষদ্ ২ ।৫)</p>
<p class="Text">সকলেই জানেন হিরণ্যকশিপু, রাবণ, শিশুপাল, কংস প্রভৃতি ঈশ্বরকে না মানা ব্যক্তিদের কী দুর্দশা হয়েছিল আর বসুদেব, দেবকী, প্রহ্লাদ, বিভীষণ আদি ঈশ্বরে বিশ্বাস ধারণকারীদের সংশয়ের নিবৃত্তি ও শেষে মোক্ষ লাভ হয়েছিল । তাই ঈশ্বরে বিশ্বাস রাখাই কল্যাণকর ।</p>
<p class="Text">যাঁরা ঈশ্বরকে মানে না তারাও বস্তুত ঈশ্বরকে স্বীকার করেন । যদি ঈশ্বরে বিশ্বাস না থাকে তাহলে, ঈশ্বরের অভাব আছে তা কেমন করে বলবেন । কেউ যদি বলে ঘটের অস্তিত্ব নেই তাহলে প্রশ্ন ওঠে, যে ঘট দেখেনি সে কখনো ঘটের অস্তিত্ব নেই বলতে পারে না । যার অভাব থাকে সে প্রতিযোগী হয় আর যাতে অভাব থাকে সে অনুযোগী হয় । উদাহরণরূপে বলা যায়, পৃথিবীতে ঘট আছে, তাহলে এক্ষেত্রে ঘট হল প্রতিযোগী এবং পৃথিবী অনুযোগী । তাহলে ঈশ্বরের অভাব কোন্ অধিকরণে বলা হবে ? যদি পৃথিবী বলা হয় তাহলে এর বিরুদ্ধে ভূরিভূরি প্রমাণ বৃহদারণ্যক উপনিষদের অন্তর্গত ব্রাহ্মণ ভাগে আছে ।</p>
<p class="Text">কারণ স্বীকার না করলে কার্য কেমন করে প্রমাণিত হবে ? যদি তুমি নিজ পিতাকে কারণ মানতে অস্বীকার করো তাহলে কার্যরূপ তুমি সৃষ্টি হলে কেমন করে ? তাহলে তো তোমার অস্তিত্বই রইল না আর এর থেকে বড় অবাস্তব আর কী হতে পারে ? তাই পিতাকে অবশ্যই স্বীকার করতে হবে আর যখন পিতা মানা হল তখন পিতার দেহও কারও কার্য । অতএব ধারাবাহিকতা দেখে এই প্রমাণ হয় যে ঈশ্বরই সকলের কারণস্বরূপ । ঈশ্বর ছাড়া অন্য কোনো কারণ হতেই পারে না, কারণ ঈশ্বরই জগতের অভিন্ন নিমিত্ত উপাদান কারণ । তিনিই পিতা রূপে পুত্রকে সৃষ্টি করেন,  কুম্ভকার হয়ে কুম্ভ সৃষ্টি করেন, তন্তুবায় হয়ে বস্ত্র সৃষ্টি করেন । এইভাবে তিনি সমগ্র জগৎ সৃষ্টি করেন । যদি ঈশ্বর ভিন্ন জগৎ রূপ কাের্যর অন্য কোনো কারণ মানা হয় তাহলে একজনের জ্ঞানে সকলের জ্ঞান হবে না—‘<span class="char-style-override-1">যেনাশ্রুতঁ শ্রুতং ভবত্যমতং মতমবিজ্ঞাতং বিজ্ঞাতমিতি</span>’ (ছান্দোগ্যোপনিষদ ৬ ।১ ।৩) । এই শ্রুতিকথার বিরোধিতা করা হয়ে যাবে । অন্য স্থানেও বলা আছে—</p>
<p class="Shlok-Color-2">মাটী কো কারজ ঘট জৈসে, মাটি তাকে বাহির নাহি ।</p>
<p class="Shlok-Color-2">জলতে যোন তরঙ্গ বুদবুদা, উপজত জলতে জুদে সু নাহি॥ঁ</p>
<p class="Shlok-Color-2">ঐসে জো জাকো হৈ কারজ, কারণরূপ পিছানহু তাহি ।</p>
<p class="Shlok-Color-2">কারণ ঈস সকলকো সো মৈঁ লয় চিন্তন জানহু বিধি য়াহি॥</p>
<p class="Text">যদি কেউ বলে যে শূন্য অর্থাৎ অভাবই জগতের কারণ তাহলে সকল বস্তুতে সেই শূন্যের অভাবের প্রতীতি হওয়া উচিত, কারণ কাের্য কারণ অনুগত হয় । যেহেতু শূন্যের অনুভব হয় না, তাহলে তাকে কারণ বলা যায় কেমন ভাবে ? যদি বলা হয় শূন্যের অনুভব করা হয়েছে তাহলে শূন্য থেকে ভিন্ন কোনো স্বতন্ত্র সত্তার উপস্থিতি অবশ্যই মানতে হবে এবং সেই চেতনকেই আমরা ঈশ্বর বলি । বস্তুত অভাব থেকে ভাব সৃষ্টি হয় না । পিতা-মাতা ছাড়া সন্তান সৃষ্টি হয় না, সেইভাবেই শূন্য থেকে পদার্থ সৃষ্টি হয় না । শূন্য তো স্বয়ং অভাব, তার থেকে ভাব সৃষ্টি কেমন করে হবে ?</p>
<p class="Text">(৩) ঈশ্বর বর্তমান । তার প্রমাণ আমরা বেদ, শ্রুতি, স্মৃতি, পুরাণাদি শাস্ত্রে আর সদ্গুরু, সাধুসন্ত মহাত্মাদের অনুভব ও বাণী থেকে পাই । অনুমান প্রমাণও আছে যেমন ‘<span class="char-style-override-1">ক্ষিত্যঙ্কুবাদিকং কর্তৃজন্যং কার্যত্বাদ্ ঘটবৎ</span>’ জগতে যত কার্য বস্তু আছে তা কর্তা দ্বারা সৃষ্ট । ভগবান শ্রীমদ্ভগবদ্গীতাতে বলেছেন—</p>
<p class="Shlok-Color-2">(ক) ঈশ্বরঃ সর্বভূতানাং হৃদ্দেশেঽর্জুন তিষ্ঠতি ।</p>
<p class="Shlok-Color-2">ভ্রাময়ন্ সর্বভূতানি যন্ত্রারূঢ়ানি মাময়া ॥ (১৮ ।৬১)</p>
<p class="Shlok-Color-2">(খ) অমৃতং চৈব মৃত্যুশ্চ সদসচ্চাহমর্জুন ॥ (৯ ।১৯)</p>
<p class="Shlok-Color-2">(গ) মত্তঃ  পরতরং নান্যৎ কিঞ্চিদস্তি ধনঞ্জয় ॥ (৭ ।৭)</p>
<p class="Shlok-Color-2">(ঘ) ময়া ততমিদং সর্বং জগদব্যক্তমূর্তিনা ॥ (৯ ।৪)</p>
<p class="Shlok-Color-2">(ঙ) অহমাত্মা গুড়াকেশ সর্বভূতাশয়স্থিতঃ ।</p>
<p class="Shlok-Color-2">অহমাদিশ্চ মধ্যং চ ভূতানামন্ত এব  চ ॥ (১০ ।২০)</p>
<p class="Shlok-Color-2">(চ) অথবা বহুনৈতেন কিং জ্ঞাতেন তবার্জুন ।</p>
<p class="Shlok-Color-2">বিষ্টভ্যাহমিদং কৃৎস্নমেকাংশেন স্থিতো জগৎ ॥ (১০ ।৪২)</p>
<p class="Shlok-Color-2">(ছ) ক্ষেত্রজ্ঞঞ্চাপি মাং বিদ্ধি সর্বক্ষেত্রেষু ভারত । (১৩ ।২)</p>
<p class="Shlok-Color-2">(জ) সমং সর্বেষু ভূতেষু তিষ্ঠন্তং পরমেশ্বরম্ । (১৩ ।২৭)</p>
<p class="Text">উপনিষদে বলা আছে—ঈশা বাস্যমিদং সর্বং যৎকিঞ্চ জগত্যাং জগৎ । (ঈশ ১)</p>
<p class="Shlok-Color-2">ভীষাস্মাদ্বাতঃ পবতে । ভীষোদেতি সূর্যঃ ।</p>
<p class="Shlok-Color-2">ভীষাস্মাদগ্নিশ্চেন্দ্রশ্চ । মৃত্যুর্ধাবতি পঞ্চম ইতি ॥ (তৈত্তিরীয় ২ ।৮ ।১)</p>
<p class="Shlok-Color-2">যতো বা ইমানি ভূতানি জায়ন্তে যেন জাতানি । জীবন্তি । </p>
<p class="Shlok-Color-2">যৎ প্রযন্ত্যভিসংবিশন্তি । তদ্ বিজিজ্ঞাসস্ব । তদ্ ব্রহ্মেতি । (তৈত্তিরীয় ৩ ।১ ।১)</p>
<p class="Text">বেদান্ত সিদ্ধান্তে সম্পূর্ণ কার্যমাত্রের যে কারণ থাকে, তাকেই সাধারণ কারণ অর্থাৎ ঈশ্বর বলে । যারা ঈশ্বরে বিশ্বাস করে না তাদের তো নিজ পিতা, পিতামহ আদিকেও মানা উচিত নয় কারণ পিতার স্বীকৃতিতেও শব্দই প্রমাণ । এইভাবে ঈশ্বরের অস্তিত্বের বিষয়েও বেদ, শ্রুতি, স্মৃতি, পুরাণ আদি বহু শাস্ত্রে প্রমাণ আছে ।</p>
<p class="Text">যে বস্তুর উপর প্রশ্ন হয় তার সম্বন্ধে সাধারণ জ্ঞান থাকা তো অনিবার্য । যেমন উত্তরাখণ্ডের গৌরী ফলকে কেউ জানে না, তাই তার সম্বন্ধে কেউ প্রশ্নও করে না । তেমনই নাস্তিকের কথায়ও ঈশ্বরের অস্তিত্বের প্রমাণ হয় কারণ তাতে তো ঈশ্বরের অস্তিত্বের স্বীকৃতি বর্তমান ।  আস্তিকের বিশেষভাবে ঈশ্বরের জ্ঞান অর্থাৎ ঈশ্বর সাক্ষাৎকার হয় । রাম, কৃষ্ণ, বিষ্ণু, শিব আদি অবতার ঈশ্বরের বিশেষরূপ আর সচ্চিদানন্দ ঈশ্বরের সাধারণ রূপ হয় । আস্তিকের ঈশ্বরের সামান্য ও বিশেষ— দুই রূপেরই সাক্ষাৎকার হয় ।</p>
<p class="Text">লক্ষণ ও প্রমাণেই বস্তুর সিদ্ধি হয় কেবল কথায় হয় না তাই এখন ঈশ্বরের কিছু লক্ষণের সম্বন্ধে বলা হচ্ছে ।</p>
<p class="Text">‘<span class="char-style-override-1">সত্যং জ্ঞানমনন্তং ব্রহ্ম</span>’— এটি ঈশ্বরের স্বরূপ লক্ষণ । ‘<span class="char-style-override-1">জগৎ কর্তৃত্বে অতি জগদুপাদানত্বম্</span>’ এবং ‘<span class="char-style-override-1">জন্মাদ্যস্য যতঃ</span>’ (ব্রহ্মসূত্র ১ ।১ ।২) এই তার সাধারণ লক্ষণ । ‘<span class="char-style-override-1">অন্তর্যামীঅধিদৈবাদিষু তদ্ধর্মব্যপদেশাৎ</span>’ (ব্রহ্মসূত্র ১ ।২ ।১৮)— যত অধিদৈব আদি বস্তু সকল আছে তার অন্তর্যামী অর্থাৎ নিয়ন্ত্রণকর্তা । শ্রুতিও এই কথা বলে । সর্ব নিয়ন্ত্রণ— এই হল ঈশ্বরেরই ধর্ম, পৃথিবী আদি অভিমানী দেবতাদের ধর্ম নয় । তা যুক্তিসিদ্ধও বটে, কেননা ‘<span class="char-style-override-1">ফলমত উপপত্তেঃ</span>’ (ব্রহ্মসূত্র ৩ ।২ ।৩৮) এই ঈশ্বরেই সম্পূর্ণ ফললাভের, সকলের অধ্যক্ষ হওয়ার ও সৃষ্টি-স্থিতি-সংহারের শক্তি বর্তমান । </p>
<p class="Text">যে ঈশ্বরকে না জানলে সকল অনর্থ হয় আর যাঁকে জানলে মোক্ষ লাভ হয় সেই ঈশ্বরই জিজ্ঞাসু ব্যক্তিদের জিজ্ঞাস্য হন । যেমন মৃত্তিকা জ্ঞানে মৃত্তিকার সম্বন্ধে সকল পদার্থ জানা যায়, সুবর্ণ জ্ঞানে সুবর্ণ নির্মিত সকল আভরণের সম্বন্ধে জানা যায়  লৌহ জ্ঞানে লৌহ নির্মিত বস্তুর জ্ঞান হয়, সেই ভাবেই ঈশ্বরের জ্ঞানে সম্পূর্ণ জগতের বস্তুসমূহের জ্ঞান হয় । যদি ঈশ্বরকে কর্তা না মানা হয় তাহলে উপরের উদাহরণের বিরুদ্ধে বলা হবে আর যদি ঈশ্বরকে কেবল উপাদান কারণ মানা হয় তাহলে প্রতিজ্ঞা বচনের বিরোধ হবে । যে একের শ্রবণে সকল শ্রবণ হয়, যে একের জ্ঞানে সকল জ্ঞান লাভ হয়, যে একের মননে সকল মনন হয় তাই ঈশ্বর এ সকল তো প্রতিজ্ঞাপূর্বক বলা হয়েছে ।</p>
<p class="Text">যদি ঈশ্বরকে সর্বজ্ঞ, শক্তিমান মানা না হয় তাহলে সকল সৃষ্টির কর্তাকে ঈশ্বর বলা যাবে না কারণ যাঁর উপাদান কারণের অপরোক্ষ জ্ঞান থাকে ও যাঁতে ইচ্ছা ও যত্ন থাকে তাঁকেই কর্তা বলা হয় । মায়া তমোগুণযুক্ত বলে ঈশ্বর জগতের উপাদান কারণ, রজোগুণ বলে ঈশ্বর জগতের সৃষ্টিকর্তা আর সত্ত্বগুণযুক্ত বলে তিনি সর্বজ্ঞ ।</p>
<p class="Text">ব্রহ্ম (ঈশ্বর) প্রপঞ্চের উপাদান আর তাই তা কাের্য অনুগত, যেমন ঘট মৃত্তিকার উপাদান কারণ, তাই তা ঘটে অনুগত । সেইভাবেই ঈশ্বর সকল প্রপঞ্চের উপাদান কারণ তাই তা সর্ব বস্তুতে অনুগত । যেমন ‘ঘটঃ সন্ পটঃ সন্’ ঘট, পট ও সত্তার প্রতীতি হয়, এইভাবেই ‘ঘট প্রতীত হয়’, ‘পট প্রতীত হয়’ তা চৈতন্যে প্রতীতি এবং ঘট প্রিয় পট প্রিয় তা আনন্দের প্রতীতি । এই সকল ঈশ্বরের সচ্চিদানন্দস্বরূপেরই বোধ করায় । ঈশ্বরই সকল বস্তুতে পূর্ণ হয়ে ব্যাপকরূপে প্রতীত রয়েছেন যেমন ঘটে নেত্র দ্বারা মৃত্তিকারই প্রতীতি হয় । ঘট মানা অসত্য হয় । এইভাবে সকল স্থানে সচ্চিদানন্দঘন পরমাত্মারই প্রতীতি হয় । নাম-রূপাত্মক জগৎ বস্তুত ঈশ্বর থেকে ভিন্ন নয় যা ছান্দোগ্য উপনিষদে ঋষি উদ্দালক শ্বেতকেতুকে সবিস্তারে বলেছেন ।</p>
<p class="Text">এই সম্পূর্ণ ব্রহ্মাণ্ড ঈশ্বরের স্থূল শরীর ও সকল সমষ্টি সূক্ষ্ম দেহ ঈশ্বরের সূক্ষ্ম দেহ এবং মায়া তাঁর কারণ-শরীর । ঈশ্বরের এই তিন শরীরের অন্তর্গতই সম্পূর্ণ ব্যষ্টি শরীর এবং সম্পূর্ণ প্রপঞ্চ । যেমন মাঠে পৃথক পৃথক আল দিয়ে ভাগ করা থাকে আর সকল ভাগই মাঠের অনুগত সেই ভাবেই সকল ব্যষ্টিদেহে ঈশ্বর অনুগত । যদি ঈশ্বরকে মানা না হয় তাহলে তো নিজেকে ও এই জগৎকে মানাই উচিত নয় কারণ এই সকলই তো ঈশ্বরে ব্যাপ্ত । ঈশ্বর অস্বীকার করলে তো সকলই অস্বীকৃত হয়ে যাবে । নিজ দেহ ও জগৎ প্রত্যক্ষ প্রতীত হয় তাই তার অভাব নাস্তিকও কামনা করে না, এই ন্যায়দর্শন দ্বারা ঈশ্বরের অস্তিত্ব সিদ্ধ হয় । যদি কেউ বলে যে যা দেখতে পাই তাই সঠিক আর যা দেখতে পাই না তা বেঠিক তাহলে এর উত্তরে নিম্নোক্ত আটটি দৃষ্টান্ত দেওয়া হচ্ছে—</p>
<p class="Shlok-Color-2">দূর সমীপ ইন্দ্রিয় কো হান ।  </p>
<p class="Shlok-Color-2">মন, চঞ্চল, সূক্ষ্ম বিবধান ।</p>
<p class="Shlok-Color-2">তিরোধান সজাতী সঙ্গ ।  </p>
<p class="Shlok-Color-2">অষ্ট হোত ধারো চিত অঙ্গ॥</p>
<p class="Text">১) <span class="char-style-override-1">দূর</span>— যেমন পাখি উড়ে আকাশে দৃষ্টির অগোচরে চলে যায় তখন তা প্রতীত হয় না, তখন কিন্তু বলা হয় না যে পাখি নেই ।</p>
<p class="Text">২) <span class="char-style-override-1">সমীপ</span>— চোখে অঞ্জন অতি নিকটে থাকে বলে তা প্রতীত হয় না কিন্তু অঞ্জন নেই বলা যায় না ।</p>
<p class="Text">৩) <span class="char-style-override-1">ইন্দ্রিয়</span> অভাব— অন্ধ রূপ দেখে না । তাতে কিন্তু রূপের অভাব বলা হয় না কারণ নেত্রযুক্ত ব্যক্তি রূপ দর্শন করে ।</p>
<p class="Text">৪) <span class="char-style-override-1">মন চঞ্চল</span>— মন চঞ্চল হয়ে থাকলে পদার্থ প্রতীত নাও হতে পারে কিন্তু তখন পদার্থের অভাব বলা যায় না ।</p>
<p class="Text">৫) <span class="char-style-override-1">সূক্ষ্ম</span>— সূক্ষ্ম পরমাণু প্রতীত হয় না কিন্তু তাই বলে তা নেই বলা যায় না ।</p>
<p class="Text">৬) <span class="char-style-override-1">ব্যবধান</span>— অন্দরমহলে রানি বসে থাকায় তাকে বাইরে থেকে দেখা যায় না, তাতে রানি নেই একথা বলা হয় না ।</p>
<p class="Text">৭) <span class="char-style-override-1">তিরোধান</span>— তারকা দিবাকালে দৃশ্য হয় না তাই বলে কি তারা নেই ?</p>
<p class="Text">৮) <span class="char-style-override-1">সজাতীয় সঙ্গ</span>— বর্ষার জল ডোবা পুকুরে মিশে যায় তাই তার পৃথক অস্তিত্ব থাকে না কিন্তু তবুও কি বলা যায় যে বৃষ্টির জল তাতে নেই ।</p>
<p class="Text">এই সকল অন্যরা দেখতে না পেলেও যোগী পুরুষ দেখতে পান ।</p>
<p class="Text">বিচার দৃষ্টি বিরহিত যে নিরীশ্বরবাদী ঈশ্বর মানে না তাতে ঈশ্বরের অস্তিত্ব বিপন্ন হয়ে পড়ে না কারণ বিচার দৃষ্টিসম্পন্ন ব্যক্তি ঈশ্বরকে নিজ আত্মারূপে সর্বত্র দেখে থাকেন ।</p>
<p class="Text">গুরুগ্রন্থ সাহেব গ্রন্থেও ঈশ্বর সিদ্ধির বহু প্রমাণ বহু জায়গায় দেওয়া আছে তার কয়েকটি এইরকম—‘<span class="char-style-override-1">যহ জো দীঘে অম্বর তারে কিনও চীতে চীতনহারে ।</span>’</p>
<p class="Text">এই যে আকাশে তারা লাগানো আছে তা কোন্ শিল্পী এঁকে রেখেছে ? তা ঈশ্বরকেই প্রমাণ করে ।</p>
<p class="Shlok-Color-2">‘তূ কর্তা সচ্যার মেঢা সাঈ ।’</p>
<p class="Text">হে ঈশ্বর ! তুমি জগতের সর্বময় কর্তা এবং শাশ্বত অর্থাৎ আপ্তবক্তা ও আমার প্রভু । প্রারম্ভে মঙ্গলাচরণ কালে গুরু নানকদেব বলেছেন—</p>
<p class="Shlok-Color-2">এক ওঁ সতনাম কর্তা পুরুষ নির্ভউ নির্বের ।</p>
<p class="Shlok-Color-2">অকালমূরত অজূনি সৈভং গুরুপ্রসাদ জপ॥</p>
<p class="Text">অর্থাৎ অদ্বিতীয় ব্রহ্ম যিনি ঈশ্বর তিনিই আমার উপাস্য । সেই ঈশ্বর ওঁকারস্বরূপ । এইবার তাঁর স্বরূপ লক্ষণ ও তটস্থ লক্ষণ বলব । শতনাম অর্থাৎ সৎ হল স্বরূপ যাঁর প্রভাবে তাঁর স্বরূপ-লক্ষণ বোধ হল আর কর্তায় তটস্থ-লক্ষণ বোধ হল অর্থাত্ নাম মাত্র যে জগৎ আছে, তার তিনি কর্তা । যদি বলা হয় কর্তাই প্রধান তাহলে বলব ‘না’, পূর্ণ বলেই তিনি কর্তা তাকেই উপাদান কারণও বলে । তারপর তিনি কেমন, যাঁর ভয় নেই, বৈরিতা নেই যাঁর স্বরূপ কালাতীত, তিনি মৃত্যুরও মৃত্যু । তিনি অজোনি অর্থাৎ কারণ বিরহিত । যাঁর কারণ নেই আর তিনি সকলের কারণ । সৈভং অর্থাত্ প্রকাশ স্বরূপ, গুরুপ্রসাদ অর্থাত্ গুরুকৃপা দ্বারাই তিনি লভ্য ।</p>
<p class="Text">গুরু গোবিন্দ সিংহ বলেছেন—‘শ্রীঅসকেত জগতের ঈশ’ শোভায়মান তরবারির চিহ্ন যাঁর ধড়্গবজায় বিরাজমান, এমন সর্বজগতের নিয়ন্ত্রণকর্তা ঈশ্বর বর্তমান রয়েছেন ।</p>
<p class="Text">গুরু গোবিন্দ সিংহ কথিত ‘তব প্রসাদ সবৈয়া’—</p>
<p class="Shlok-Color-2">দীননকী প্রতিপাল করৈ নিত, সন্ত উবার গনীমম গারৈ ।</p>
<p class="Shlok-Color-2">পক্ষি প্রসূ নগ নাগ নরাধিপ, সর্ব সখি সবকো প্রতি পারৈ॥</p>
<p class="Shlok-Color-2">পোষত হৈ জলমে, থলমে, পলমেঁ পলকে নহীঁ কর্ম বিচারৈ ।</p>
<p class="Shlok-Color-2">দীনদয়াল দয়া নিধি দোষন দেখত হৈঁ পব দেত ন হারৈ॥</p>
<p class="Text">মূলশ্লোক সুখমনী ষোড়শ গুরু নানক লিখেছেন—</p>
<p class="Text">‘<span class="char-style-override-1">আদি সচ, জগাদি সচ, হৈ ভী সচ, নানক হোসী ভী সচ ।</span>’ সৃষ্টির সৃষ্টি থেকে সেই ঈশ্বর সৎ-স্বরূপে রয়েছেন—</p>
<p class="Shlok-Color-2">সদেব সোম্যেদমগ্ন আসীদেবামেবাদ্বিতীয়ং ব্রহ্ম । (ছান্দোগ্য ৬ ।২ ।১)</p>
<p class="Text">সত্যযুগের আরম্ভের পূর্বের ইচ্ছা কাল থেকে সেই ঈশ্বর সৎ । ‘<span class="char-style-override-1">তদৈক্ষত বহু স্যাম্ প্রজায়েয়</span>’ সেই ঈশ্বর বর্তমান কালেও সৎ আর গুরু নানক বলেন যে ভবিষ্যতেও তা সৎ থাকবেন । এই মূল শ্লোকের ব্যাখ্যাতে তিনি লিখেছেন—</p>
<p class="Shlok-Color-2">চরণ সত সত পরসনহার, </p>
<p class="Shlok-Color-2">পূজা সত সত সেবদার ।</p>
<p class="Shlok-Color-2">দরসন সত সত পেখনহার, </p>
<p class="Shlok-Color-2">নাম সত সত ধ্যাবনহার॥</p>
<p class="Shlok-Color-2">আপ সত সত সব ধারী, </p>
<p class="Shlok-Color-2">আপে গুণ আপে গুণকারী ।</p>
<p class="Shlok-Color-2">শব্দ সত সত প্রবকতা, </p>
<p class="Shlok-Color-2">সুরত সত সত জস সুনতা॥</p>
<p class="Shlok-Color-2">বুঝন হারকো সত সব হোয়, </p>
<p class="Shlok-Color-2">নানক সত সত প্রভু সোয় ।</p>
<p class="Text">এইরূপ যে জানে তার সর্বত্র সৎ ঈশ্বরই প্রতীত হয়ে থাকে কারণ ভূত ভবিষ্যৎ এবং বর্তমান— এই ত্রিকালে তা সৎ । তিনি আরও বলেছেন—</p>
<p class="Shlok-Color-2">আদি পূর্ণ মধ্য পূর্ণ অন্ত পূর্ণ পরমেশ্বর হৈ ।</p>
<p class="Shlok-Color-2">সিমবন্ত সন্ত সর্বত রমণং, নানক অঘ নাসন জগদীশ্বর হৈ॥</p>
<p class="Shlok-Color-2">     				 	.	.	.	</p>
<p class="Shlok-Color-2">এক কৃষ্ণং সর্ব দেবা, দেব দেবা আত্মা, আত্মা বাসুদেবস্য ।</p>
<p class="Shlok-Color-2">জে কো জাণে ম্যো, নানক তাকা দাস হৈ সোঈ নিরঞ্জন দেব হৈ॥</p>
<p class="Shlok-Color-2">		   			.	.	.	</p>
<p class="Shlok-Color-2">বাসুদেব সর্বত্র মে ঊন ন কতহু উঠায় ।</p>
<p class="Shlok-Color-2">অন্দর বাহির সদা সংগ, নাক কাহে দুরায়॥</p>
<p class="Text">গুরুনানক বলেন যে যিনি সর্বত্র নিবাস করেন অথবা যাঁর মধ্যে সকলের অধিষ্ঠান সেই বাসুদেব সর্বত্র বর্তমান । কোথাও তাঁর অনুপস্থিতি নেই কারণ তিনি সতত অন্তরে ও বাহিরে সঙ্গ দান করে থাকেন । হে নাস্তিকগণ ! তোমরা ঈশ্বরকে কেন লুকোতে চেষ্টা কর ? এই ঈশ্বরকে লুকিয়ে ফেলবার চেষ্টা করলেও তা লুকিয়ে রাখা যায় না । যেমন পেচক সূের্যর অনুপস্থিতি ঘোষণা করে কিন্তু পেচক বললেই তো আর সূর্য অদৃশ্য হয়ে যায় না । সূর্য তো তাঁর অনুপস্থিতি ঘোষণাকারী পেচককেও নিজ আলোক প্রদান করেন । সেই ভাবেই নাস্তিকগণ সর্বপ্রকাশক ঈশ্বরের অনুপস্থিতি ঘোষণা করে, তা তাদের প্রমাদমাত্র কারণ নাস্তিকের মতবাদের সিদ্ধিও ঈশ্বরের দ্বারাই হয়ে থাকে তাই ঈশ্বরকে সতত স্বীকৃতি দেওয়া উচিত ।</p>
<p class="Shlok-Color-2">জল থল মহি অল পূর্যা স্বামী সিরজনহার ।</p>
<p class="Shlok-Color-2">অনেক ভাঁতি হোয় পসরয়া নানক একুংবার॥</p>
<p class="Text">জল, মরুভূমি, পৃথিবী, আকাশাদি পঞ্চভূতে সেই পরমাত্মা পূর্ণ হয়ে আছেন । সেই ঈশ্বর সকলের নিয়ন্ত্রণকর্তা এবং তিনি বিবিধ রূপে সংসাররূপ ধারণ করে বিস্তার হয়ে আছেন । ওঁকার তাঁর নাম । তাই ঈশ্বর ছাড়া কোনো বস্তু নেই ।</p>
<p class="Shlok-Color-2">বাসুদেব সর্বমিতি (গীতা ৭ ।১৯) ।</p>
<p class="Shlok-Color-2">সর্বং খল্বিদং ব্রহ্ম (উপনিষদ্) ।</p>
<p class="Text">(৪) যে ঈশ্বরের কৃপায় আমরা আপনাদের শ্রদ্ধাভাজন হয়ে এই বেশে উপস্থিত হতে পেরেছি তা ঈশ্বরেরই দয়া বলে জানবেন । তা ঈশ্বরে বিশ্বাস বর্ধনে সহায়ক ।</p>
<p class="Text para-style-override-5">কয়েকটি ঘটনা</p>
<p class="Text">(ক) এই ঘটনাটি আমার একজন সাধুর কাছে শোনা যাতে ঈশ্বরের অস্তিত্ব ও কৃপায় বিশ্বাসে বিশেষ বৃদ্ধি ঘটে । অবশ্য তা আমি বেশ কিছু দিন পূর্বে শুনেছিলাম । </p>
<p class="Text">সেই সাধু বদরিকাশ্রমে গিয়েছিলেন । ফিরে আসবার সময়ে তিনি উদরাময়ে আক্রান্ত হয়েছিলেন প্রবল ভাবে । তখন তিনি শক্তিহীন হয়ে এক পর্বত কন্দরে অজ্ঞান হয়ে পড়েছিলেন । সেইখানে এক ব্যক্তি আসেন আর বলেন, ‘হে মহাত্মা ! এই ঔষধি গ্রহণ করুন, আমি পথ্যও পাঠিয়ে দিচ্ছি ।’ এর পর সেই ব্যক্তি ঘণ্টা দুই পরে দই-ভাত নিয়ে এসে তা সাধুকে দিয়ে চলে যান । সেই ব্যক্তি এইরূপ ঔষধি ও পথ্য পর পর তিন দিন দিয়ে যায় । যখন সাধু আবার শক্তি ফিরে পেলেন তখন তিনি পর্বত কন্দর থেকে বেরিয়ে এলেন । তিনি দেখলেন চতুর্দিকে কেবল বরফের স্তূপ  চতুর্দিকে লোকালয়, পশু-পক্ষী, জনমানব কোথাও কিছু নেই । তিনি আশ্চর্য হয়ে ভাবতে লাগলেন— ‘এই ব্যক্তি কে ও আমার জন্য খাবার কোথা থেকে আনেন ?’ এইবার যখন সেই ব্যক্তি সেইদিন এলেন তখন সাধু তাঁকে জিজ্ঞাসা করলেন— ‘আপনি কে ?’ ‘কোথা থেকে আসেন ?’ ‘কোথায় থাকেন ?’ এর উত্তরে সেই ব্যক্তি বললেন— ‘আপনি খেয়ে নিন না, এই সব প্রশ্নের কী দরকার ?’ তখন সাধু বললেন— ‘আপনি আমার প্রশ্নের উত্তর দিলে তবেই আমি খাব, না দিলে খাব না?’ অতঃপর সেই ব্যক্তি সাধুকে চতুর্ভুজ ভগবান বিষ্ণুরূপে দেখা দিলেন । তিনি বললেন্ ‘আমি ভগবান ।’ তখন সাধু বললেন, ‘তাহলে আপনি এইখানে স্বয়ং সেবা করেন কিন্তু অন্য স্থানে তো স্বয়ং করেন না ?’ তখন ভগবান বললেন, ‘যেখানে কেউ নেই সেইখানে আমাকে আসতে হয় আর যেখানে অন্য কেউ থাকে সেইখানে তাদের প্রেরণা দিয়ে সেবা করে থাকি ।’ এইতে ভগবানের নিজ মুখ কথিত বাণী যেন প্রমাণ হয়ে যায়—</p>
<p class="Shlok-Color-2">অনন্যাশ্চিন্তয়ন্তো মাং যে জনাঃ পর্যুপাসতে ।</p>
<p class="Shlok-Color-2">তেষাং নিত্যাভিযুক্তানাং যোগক্ষেমং বহাম্যহম্ ॥ </p>
<p class="Shlok-Right">(গীতা ৯ ।২২)</p>
<p class="Text">(খ) পাটিয়ালা রাজ্যে অমরগড় নামে এক কসবা আছে । তাতে এক ব্রাহ্মণ বাস করতেন । তাঁর পদযুগল স্বাভাবিক ছিল না তাই তিনি খড়মের সাহায্যে বসে বসে স্থান পরিবর্তন করতেন । তিনি মনে মনে ভাবলেন যে জগন্নাথ দর্শন হলে আমার জীবন সার্থক হয় । অতঃপর তিনি পরিবারের লোকেদের বললেন— ‘আমাকে জগন্নাথ দর্শন করবার জন্য পাথেয় দাও কারণ আমি জগন্নাথ দর্শনে যেতে চাই ।’ পরিবারের লোকেরা বলল, ‘তুমি তো দিনে এক মাইলও যেতে পার না তাহলে অত দূর জগন্নাথধামে কেমন করে যাবে ?’ তখন রেলগাড়ি ছিল না, তাই তাঁর আত্মীয়স্বজনও যেতে বারণ করল কিন্তু তিনি কারও কথা শুনলেন না । তখন গ্রামের লোকজন এসে তাঁকে নিরস্ত করতে চাইল কিন্তু তিনি দৃঢ় সংকল্প থেকে বিচ্যুত হলেন না আর যাওয়ার জন্য প্রস্তুত হলেন । তখন তাঁর পরিবারের লোকজন পাথেয় দিয়ে দিলে তিনি নিজের অল্প জিনিস পীঠে নিয়ে প্রভুকে স্মরণ করে যাত্রা করলেন । কিছু দূর গিয়ে  তিনি ক্লান্ত হয়ে বিশ্রাম নেওয়ার জন্য অরণ্যের এক  গাছের তলায় গেলেন । এমন সময়ে সেইখানে এক ব্যক্তি এসে তাঁকে জিজ্ঞাসা করল, ‘তুমি কে ? কোথায় যাচ্ছ ?’ তার উত্তরে তিনি বললেন, ‘আমি ব্রাহ্মণ, জগন্নাথদেব দর্শনে যাচ্ছি ।’ তখন সেই ব্যক্তি  বলল, ‘হে ব্রাহ্মণদেবতা ! তুমি সেইখানে কেমন করে যাবে ? তোমার তো চলৎশক্তিই নেই । ভালো হয় যদি তুমি এইখান থেকেই ফিরে যাও ।’ সেই ব্যক্তি অনেক ভাবে বোঝাতে চেষ্টা করল । তখন ব্রাহ্মণ বললেন, ‘আমি তো আমার দেহ জগন্নাথদেবকে অর্পণ করে দিয়েছি তাই তাঁর দর্শন লাভ না করে আমি ফিরে যেতে পারি না ।’ তখন সেই ব্যক্তি বলল, ‘যদি শ্রীজগন্নাথদেব দর্শন এইখানেই হয়ে যায় তাহলে ফিরে যাবে ?’ তখন ব্রাহ্মণ উত্তর দিলেন, আমার জগন্নাথদেব দর্শন লাভ হওয়া নিয়ে কথা, তা যেখানেই হোক । তখনই ব্রাহ্মণ সেই ব্যক্তিকেই ভগবান শ্রীজগন্নাথদেব রূপে দেখতে পেলেন । ব্রাহ্মণ শ্রদ্ধা সহকারে প্রণাম করে তাঁকে বললেন, ‘প্রভু ! আপনার দর্শন লাভ তো আমার হল কিন্তু আমার গ্রামের লোকেরা তো সেই কথা মানবে না । তাই আপনি এমন ব্যবস্থা করুন যাতে তাদের সন্দেহ না থাকে ।’ তখন শ্রীভগবান তাঁর চরণের উপর নিজ চরণ স্থাপন করে এক টানে ব্রাহ্মণকে সুপুরুষ ও পূর্ণাঙ্গ করে দিলেন আর অন্তর্হিত হয়ে গেলেন । অতঃপর সেই ব্রাহ্মণ ভগবদ্প্রেমে বিভোর হয়ে তাঁর অহেতুক অসীম দয়া ও মাধুর্য স্মরণ করতে করতে পায়ে হেঁটে গৃহে ফিরে এলেন আর ঘটনা বৃত্তান্ত সকলকে বললেন । সকলেই তাঁর কথায় বিশ্বাস করল । এই ঘটনার পরে প্রায় সত্তর-আশি বৎসর কেটে গিয়েছে । সেই ব্রাহ্মণের সন্তানগণ গ্রামে এখনও বাস করছেন । এই ঘটনাও ঈশ্বরের অস্তিত্ব ও বিশেষ কৃপার বার্তা সসম্মানে বহন করে ।</p>
<p class="Text">(গ) সুপ্রসিদ্ধ বৃন্দাবনের কিছু বৎসর পূর্বের ঘটনা । শ্রীনারায়ণ স্বামী নামে এক প্রসিদ্ধ ভক্ত ছিলেন যাঁর রচনা করা বহু পদ ও কবিতা আজ লোকেরা গেয়ে থাকে । সেই মহাপুরুষের এক কুঁজো শিষ্যা ছিল । সে সাধারণত প্রতিবছর শ্রাবণের ঝুলন যাত্রার সময়ে বৃন্দাবনে আসত আর সেইখানেই নারায়ণ স্বামীর মন্দিরে বাস করত । একবার রাসকালে ভগবানের শ্রীকৃষ্ণ সেজে থাকা স্বরূপের কাছে সেই কুঁজো মা প্রার্থনা করল, ‘ভগবান ! মথুরা নিবাসী কুব্জার কুঁজ তো আপনি তখনই দূর করে দিয়েছিলেন, তাহলে আমার কোমরও সোজা করে দিন ।’ এইসময়ে যিনি ভগবান সেজেছিলেন তিনি কুব্জার কোমরে পদস্পর্শ দান করেন আর তাতেই কুব্জার কোমর সোজা হয়ে যায় । এই ঘটনা মাত্র কয়েক বছর আগেকার যা বহুলোক জানেন । এক মহাত্মা যিনি সেই কুব্জা মাতার সঙ্গে কথা বলেছিলেন ও আমাদের এটি শুনিয়েছিলেন । সিদ্ধান্তরূপে এই ঘটনা অসম্ভব বা দুর্ঘটনা মনে হয় না । এই ঘটনাও ঈশ্বরের অস্তিত্ব ও বিশেষ কৃপার বার্তা বহন করে । মোট কথা এই যে, যার ঈশ্বরের অস্তিত্ব ও কৃপার উপর পূর্ণ বিশ্বাস আছে তারই সেই থেকে লাভ ও পূর্ণ হয় । ভক্তসকলের ঘটনা সকলও বস্তুত সত্য । তাই ঈশ্বরে ও তাঁর কৃপায় পূর্ণ বিশ্বাস রাখা প্রয়োজন । তাতে সন্দেহ করলে চলবে না কারণ গীতায় বলা আছে <span class="char-style-override-1">সংশয়াত্মা বিনশ্যতি</span> (৪ ।৪০)  সংশয়যুক্ত ব্যক্তির বিনাশ হয় ।</p>
<p class="Text">(ঘ) বিক্রম সম্বৎ ১৯১০ সালের হরিদ্বারের কুম্ভমেলার কথা । এই ঘটনা আমার নিজের দেখা । রাত্রিকালে এক কুল গাছের তলায় আমরা চোখ বুজে ধ্যান করছিলাম । এমন সময়ে এক বাঘ আমাদের কাছে এসে উপস্থিত হল আর গর্জন করতে লাগল । আমি আগে কখনো বাঘের ডাক শুনিনি তাই ভয় পেলাম না । আমরা কাপড় নেড়ে একটু ভয় দেখালাম আর বাঘ সেইখান থেকে সরে গেল । এরপর সেইখানে শোরগোল শুরু হয়ে গেল, তখন একজন সাধু এসে আমাদের বললেন ‘এখনই এইখানে বাঘ এসেছিল’ । এইভাবে কয়েকবার আমার দেহে সাপ ছুঁয়েছিল, চোরও এসেছিল । তখন আমাকে সাহায্য করবার কেউ ছিল না এবং যখনই আমি ঈশ্বরকে স্মরণ করি তখনই তিনি রক্ষা করেন । তাই ঈশ্বর সত্য ! সত্য ! সত্য ! ঈশ্বরে অবশ্যই বিশ্বাস করা উচিত । </p>
<p class="Text"> দেবাসুর সংগ্রামে বিজয়ী হওয়ায় যখন দেবতাদের অহংকার হয়েছিল তখন তা ভঙ্গ করবার জন্য ঈশ্বর সেইখানে যক্ষরূপে আবির্ভূত হয়েছিলেন । এই কথা কেনোপনিষদে সবিস্তারে বলা আছে । প্রহ্লাদের জন্য তিনি স্তম্ভ থেকে আবির্ভূত হয়েছিলেন কারণ তিনি সর্বত্র বিদ্যমান । দ্রৌপদী, গজেন্দ্র, ধ্রুব আদির কথা পড়ে, শুনে ও তা মনন করে তাঁর সত্তা ও দয়াতে বিশ্বাসের বৃদ্ধি হয় । যখন ও যেখানেই তাঁকে বিশ্বাসে স্মরণ করা যায় তিনি সেইখানেই আবির্ভূত হয়ে যান ।</p>
<p class="Text">এক ব্রাহ্মণ খুব গরিব ছিলেন, তাঁর কাছে ধনসম্পদ কিছুই ছিল না কিন্তু তাঁর মনে এই ইচ্ছা হল যে তিনি কোনোভাবে রাজাকে দর্শন করবেন । এই চিন্তায় তাঁর দিন কাটতে লাগল । তিনি জানতেন যে তাঁর মতন কাঙ্গালকে রাজার কাছে কে যেতে দেবে ? একদিন তিনি এক সাধুর কাছে গিয়ে বললেন, ‘মহারাজ ! আমার রাজদর্শন কেমন করে হবে এই চিন্তা সতত হয়ে থাকে ।’ তখন সেই সাধু বললেন, ‘ভাই ! রাজপ্রাসাদ তৈরি হচ্ছে । তাতে গিয়ে কাজে লেগে যাও কিন্তু কোনো পারিশ্রমিক নিও না । একদিন তোমার রাজদর্শন হয়েই যাবে ।’ তখন সেই ব্রাহ্মণ রাজপ্রাসাদ নির্মাণের কাজে লেগে পড়লেন । সন্ধ্যার সময়ে যখন সকলে পারিশ্রমিক পাচ্ছে তখন ব্রাহ্মণেরও ডাক পড়ল । কিন্তু ব্রাহ্মণ বলে দিলেন, ‘আমার কিছু চাই না আমি কেবল রাজা মহাশয়ের জন্য কাজ করেছি ।’ এইভাবে বেশ কিছু দিন কেটে গেল । একদিন কথাটা রাজা মহাশয়ের কানেও উঠল, ‘একজন রাজপ্রাসাদ নির্মাণে কাজ করছে সে কেবল রাজদর্শন কামনা করে ।’ এই কথা শুনে রাজা মহাশয় আদেশ দিলেন, ‘সেই ব্যক্তিকে আমার কাছে নিয়ে এসো ।’ যখন ব্রাহ্মণ রাজার সম্মুখে গেলেন তখন রাজা মহাশয় জিজ্ঞাসা করলেন, ‘তুমি আমার কাছ থেকে কী চাও ?’ এর উত্তরে ব্রাহ্মণ বললেন, ‘আমার রাজদর্শনের কামনা ছিল তা হয়ে গেল, আর তো কিছু চাই না ।’ রাজা মহাশয় তাঁকে অনেক কিছু দিতে চাইলেন কিন্তু তিনি কিছুই নিলেন না । তখন রাজা তাঁকে নিজের সমান অধিকার দান করে আপন করে নিলেন ।</p>
<p class="Text">এই ঘটনায় একটা বার্তা আছে । যারা ধন, মান, স্ত্রী, পুত্র আদি জাগতিক বস্তুর কামনা করে ঈশ্বরের আরাধনা করে তারা তো রাজার অন্যান্য শ্রমিকদের মতন নির্দিষ্ট পারিশ্রমিক পাওয়ার যোগ্য হয় কিন্তু যে নিষ্কাম ভক্ত কেবল ঈশ্বরের প্রসন্নতা অর্জন হেতুই কর্ম বা উপাসনা করেন তাকে ঈশ্বর ইহলোকে ধ্রুব-প্রহ্লাদসম তাঁর দ্বন্দ্ব নিবৃত্ত করে পরিশেষে তাকে নিজ ধাম অথবা পরমপদ প্রদান করেন ।</p>
<p class="Text">তাই ঈশ্বরের শরণাগত হয়ে নিষ্কামভাবে তাঁকে ভক্তি করতে হয় । কলিযুগে এই হল সবচেয়ে সহজ ও সর্বশ্রেষ্ঠ উপায় ।</p>
<p class="Shlok-Color-2">জৈঁ প্রাণী হৌঁ মৈঁ তজী, কর্তা রাজ পিছান ।</p>
<p class="Shlok-Color-2">কহ নানক বহ মুক্ত নর এ মন সাচী জান॥</p>
<p class="Text">যে সাড়ে তিন হাত দেহের অহংকার ত্যাগ করে সকলের কর্তা ঈশ্বরের তত্ত্ব জ্ঞান লাভ করে তাঁর সম্বন্ধে গুরু নানক বলেন, ‘ওরে মন ! সেই ব্যক্তিই মুক্তস্বরূপ এই কথা সত্য জেনো ।’</p>
<p class="Text">এক রাজা ঘোষণা করে দিলেন, ‘যে ব্যক্তি দুই ঘণ্টার মধ্যে আমার কাছে আসবে তাকে আমি আমার রাজ্য দান করব ।’ এইরূপ বলে সেই রাজা তাঁর অবস্থানের পথে নানা জায়গায় পঞ্চ জ্ঞানেন্দ্রিয় বিষয়—শব্দ, স্পর্শ, রূপ, রস ও গন্ধ এই সকল অতি উত্তম ভোগ্য বস্তু আগমনকারীদের অনায়াসে ভোগ করবার সুযোগ দিলেন  যেমন মধুর গীত পরিবেশনে কুশল অপ্সরাসদৃশ যুবতী নারী ও বাদ্যযন্ত্র সহিত বাদক নিযুক্ত করলেন যারা অন্যদের আকর্ষণ করতে সক্ষম ছিল । দুগ্ধফেন-সম সুখকর শয্যা ও মনোহারী ইন্দ্রের অপ্সরাদেরও নিজ রূপ ও মৃদু হাস্যে নির্জিতকারী যুবতীগণ গমনকারীদের নিজের দিকে আকর্ষণ করছিলেন । পথে নাটক, ছায়াচিত্র ও নয়নশোভা সুন্দর দ্রব্যাদির ব্যবস্থা করলেন যা সহজেই দৃষ্টি আকর্ষণ করে । ভক্ষণ করবার জন্য বহুবিধ খাদ্যবস্তু একত্র করে দিলেন যার রসাস্বাদন না করে থাকা যায় না । সুগন্ধ বিতরণে আতর, পুষ্প, উদ্যান আদি রাখলেন যার থেকে চিত্ত হরণ হয় । এই সকল তো ইন্দ্রিয়গম্য বস্তু ছিল । আর মনকে আকর্ষিত করবার জন্য নানাবিধ ব্যবস্থা করলেন এবং মনোহারী বস্তুসকলের যথেচ্ছ উপভোগ করবার ব্যবস্থা করে দিলেন । এও আদেশ দিলেন যে দুই ঘণ্টা কেটে গেলে লোকেদের জোর করে বার করে দেওয়া হবে ।</p>
<p class="Text">হাজারে হাজারে লোক রাজার সঙ্গে দেখা করবার জন্য সেইখানে একত্র হল । সকলেই সেই উপভোগ্য বস্তুসমূহে মজে গেল । বেশিরভাগ লোকই তাতে এত ডুবে গেল যে তাদের রাজার সঙ্গে দেখা করবার কথা মনেই পড়ল না । কিছু লোক আবার চালাকি করল । তারা ভাবল, ‘অনেক সময় পাব, আগে এই সকল উপভোগ করে নিই । ঠিক সময়ে রাজার কাছে গিয়ে  রাজ্য চেয়ে নিলেই হবে ।’ এই ভেবে তারাও ভোগ্যবস্তুসমূহে লিপ্ত হয়ে পড়ল । তাদের মধ্যে একজন অতিশয় বুদ্ধিমান ব্যক্তি ভাবল ‘বস্তুসকল তো রাজারই আর রাজার কাছে গেলে তো এইসকল পেয়েই যাব তখন না হয় উপভোগ করা যাবে ।’ এই কথা চিন্তা করে সেই ব্যক্তি বিন্দুমাত্র এদিক-ওদিক না তাকিয়ে তড়িৎগতিতে রাজা সকাশে উপস্থিত হল । রাজার সঙ্গে দেখা হওয়ার সঙ্গে সঙ্গে নিজ প্রতিজ্ঞা অনুসারে রাজা তাকে রাজ্য দিয়ে স্বয়ং বনবাসে গেলেন ।</p>
<p class="Text para-style-override-2">এই গল্পে যে বার্তা বহন করে তা হচ্ছে যে, ঈশ্বররূপ রাজা উপভোগ্য বস্তুসকল রচনা করে ঘোষণা করেন— ‘যে জীব নরদেহ ধারণ করে এই সকল বস্তুর মোহে মোহিত না হয়ে কেবল আমার শরণাগত হবে আমি তাকে নিজ পরম ধাম অথবা পরমপদ প্রদান করব ।’ পরম করুণাময় ঈশ্বরের এই বার্তা শুনেও মায়ায় মোহিত হয়ে বেশির ভাগ জীব লৌকিক বস্তুর উপভোগেই নিজ জীবন ব্যয় করে । কিছু বুদ্ধিমান ব্যক্তি ভাবে যে সময় মতন ঈশ্বরে প্রীতি করে লৌকিক জগৎ থেকে মন তুলে নেব কিন্তু নির্দিষ্ট সময় কেটে গেলে বিফল হতে হয় । এইভাবে নির্দিষ্ট নিঃশ্বাস-প্রশ্বাস সংখ্যা পূর্ণ হলেই মৃত্যুদেবতা জোর করে তাকে এইখান থেকে তুলে নিয়ে গিয়ে তার কর্মানুসারে চুরাশি লক্ষ যোনি পরিভ্রমণ করাবে । নচিকেতাসম বিরল বৈরাগ্যবান ব্যক্তিই ব্রহ্মলোক পর্যন্ত সকল ভোগ্যবস্তুকে বিনাশশীল জ্ঞানে সেগুলির প্রতিই দোষদৃষ্টি রেখে ঈশ্বরের ধ্যান-মননে রত হয় । তবেই ইহলোকেই ঈশ্বরের সাক্ষাৎকার হয়ে পরমপদ লাভ হয় ।<span></span></p>


<p class="Page-Break"> </p>
<p class="Chapter-Heading" id="toc_marker-10">স্বামী অভেদানন্দ</p>
<p class="Text">ঈশ্বর হলেন আমাদের প্রাণ ও চৈতন্যর অনন্ত ধারা আর আমাদের আত্মারও আত্মা । তাই ঈশ্বরের অস্তিত্বে বিশ্বাস ধারণ করে পথ চলতে হয় । আমাদের সেই ঈশ্বরে নিত্য বাস, রমণ ও জীবন ধারণ । আমাদের এমন ঈশ্বরের প্রয়োজন নেই যিনি নাকি শূন্য থেকে বাহ্য জগৎ সৃষ্টি করেন আর নিজ ধামে সিংহাসনে বসে পাপীদের নরক যন্ত্রণা দেন ও পুণ্যাত্মাদের অক্ষয় স্বর্গ সুখ লাভ করান । এইরূপ ঈশ্বর সম্প্রদায় সংযুক্ত সিদ্ধান্তে ও বিধি-নিষেধ সমর্থনকারী প্রচারকদের কল্পনায়ই বাস করেন ।</p>
<p class="Text">ঈশ্বর সেই অখণ্ড সমষ্টি চৈতন্য যাতে আমাদের মতন জীবগণ ক্ষুদ্রাতি-ক্ষুদ্র ব্যষ্টি চৈতন্যরূপে বিদ্যমান থাকে । তা সচ্চিদানন্দস্বরূপ আর ক্ষণিক ও প্রতিভাসিত বাহ্য সত্তার মূলে নিবাসকারী বাস্তবিক তত্ত্ব । যেমন অংশের অস্তিত্ব সমষ্টির অস্তিত্বর উপর নির্ভরশীল তেমন ভাবেই আমাদের সত্তাও ঈশ্বরের সত্তার উপর নির্ভরশীল হয় । তাই ঈশ্বরের অস্তিত্ব অস্বীকার করলে যে আমাদের জীবনই সংকটে পড়ে । তখন সদাচার, নীতি ও ধর্মের কোনো প্রয়োজন থাকে না আর আমাদের জীবন পশুসম হয়ে যায় । ঈশ্বর অস্বীকারে ক্ষতি ও ঈশ্বর অস্তিত্বে বিশ্বাস— এই দুটি প্রশ্নের উত্তরও এইতে এসে যায় ।</p>
<p class="Text para-style-override-2">আমি সমগ্র বিশ্বে বহু স্থানে গিয়েছি । বিশ্বভ্রমণে যখন যাত্রা করেছিলাম তখন আমি একজন অকিঞ্চন সন্ন্যাসী । লণ্ডন, প্যারিস, নিউইয়র্ক, সানফ্রানসিসকো, আমেরিকা, কানাডা, আলাস্কা এবং মেক্সিকো ছাড়া অন্যান্য দেশেও আমি বত্ত্ৃতা দিয়েছি । আমেরিকা যুক্তরাজ্যে আমি ধর্ম উপদেশকরূপে পঁচিশ বৎসর ছিলাম । আটলান্টিক মহাসাগর আমি সতেরোবার অতিক্রম করেছি । জাপান, চীন ও ফিলিপাইনস্ দ্বীপে ভ্রমণ করেছি এবং ভারতবর্ষে ফিরে আমি হেঁটে হিমালয়ে গিয়েছি, তিব্বতে গিয়েছি আর পঁচিশ বৎসর পর্যন্ত কেদারনাথ, বদরীনাথ, গঙ্গোত্রী, যমুনোত্রী, অমরনাথ, দ্বারকা, রামেশ্বর এবং অন্যান্য তীর্থসমূহে ভ্রমণ করেছি । এই সুদীর্ঘকালে আমার সামনে বহু এমন ঘটনা ঘটেছে যাতে আমার ঈশ্বরের অস্তিত্বে বিশ্বাস সুগভীর হয়েছে এবং আমি সর্বত্র সেই সর্বশক্তিমান জগদীশ্বরের দয়া অনুভব করেছি । যার ঈশ্বরে বিশ্বাস থাকে তাকে ভগবান সকল বিপদে রক্ষা করেন । সে জীবন্মুক্ত হয়ে যায় আর দেহ ত্যাগে শাশ্বত সুখ ও ব্রহ্ম ভাব লাভ করে ।<span></span></p>


<p class="Page-Break"> </p>
<p class="Chapter-Heading" id="toc_marker-11">স্বামী শিবানন্দ</p>
<p class="Text">জীবের ঈশ্বরে প্রত্যয় একমাত্র পথ কারণ তা ছাড়া যে সবই অচল । অবিদ্যা ও অজ্ঞানবশতঃ মানুষ দুঃখকে সুখ মনে করে । জগতে পদে পদে দুঃখ, শোক আর ক্লেশ । জগৎ যেন অগ্নিগোলক । রাগ-দ্বেষ, ক্রোধ-ঈর্ষা ও মাৎসর্য পরিপূর্ণ অন্তর যেন অগ্নিকুণ্ । বিষয়ী ব্যক্তি অজ্ঞানবশত মোহগ্রস্ত । জন্ম-মৃত্যু, জরা, রোগ ও শোক থেকে আমাদের মুক্তিলাভ প্রয়োজন । তা কেবল ঈশ্বরে বিশ্বাস আসলে তবেই সম্ভব । অন্য কোনো উপায় নেই । সম্পদ ও ঐশ্বর্য আমাদের যথার্থ সুখ দিতে পারে না । এমনকী যদিও আমরা সার্বভৌম রাজ্যলাভও করি তবুও আমরা চিন্তা, ক্লেশ, দুঃখ, শোক, ভয় ও নৈরাশ্য থেকে মুক্তি পাব না । কেবল ঈশ্বরে শ্রদ্ধা ও ধ্যানে ভগবদ্প্রাপ্তি হলেই যথার্থ শাশ্বত সুখ লাভ করা সম্ভব । তাতেই আমাদের সর্ব প্রকারের ভয় ও চিন্তা থেকে পরিত্রাণ পাওয়া সম্ভব । এসকল তো আমাদের সতত দগ্ধ করছে । ঈশ্বরে শ্রদ্ধা হলে আমরা সতত তাঁর স্মরণে ও ধ্যানে প্রেরিত হই যার ফলে আমরা ভগবদ্কৃপা লাভ করি ।</p>
<p class="Text">ঈশ্বরে ও ঈশ্বরলাভে শ্রদ্ধা থাকলে আমাদের পরম শান্তি লাভ হবে যা লাভ করলে সকল দুঃখ নির্মূল হয়ে যাবে । তখন আমাদের বিভ্রান্ত হয়ে ঘোরা বন্ধ হবে । আমাদের কর্মবন্ধন থেকে মুক্তি হবে ও আমরা অমর হয়ে যাব, শাশ্বত দিব্য জ্ঞান লাভ করব । আমরা এমন এক পদ লাভ করব যেখান থেকে আবার এই দুঃখময় লোকে ফিরে আসতে হবে না কারণ দিব্য জ্ঞানে আমাদের সকল পাপ বিনষ্ট হয়ে যাবে তখন আমরা সুখে আনন্দ ও দুঃখে বিষাদ অনুভব করব না । আমাদের অন্তঃকরণ হিমশীতল হয়ে যাবে এবং আমরা দিব্য চেতনায় অধিষ্ঠান করব । আমাদের অক্ষয় সুখ লাভ হবে । আমরা ঈশ্বরে নিত্যযুক্ত হয়ে যাব ও নিত্য অনন্ত অক্ষয় আনন্দ অনুভূতি লাভ করব । দিব্য চেতনায় অধিষ্ঠিত হতে পারলে প্রবল দুঃখও আমাদের বিচলিত করতে পারবে না । আমরা অতীন্দ্রিয় আনন্দ লাভ করব ।</p>
<p class="Text">যদি আমরা অনন্য চিত্তে সুদৃঢ়ভাবে ভক্তিপূর্বক ঈশ্বরারাধনা করি তাহলে তিনি আমাদের পূর্ণ অভয় প্রদান করবেন । ঈশ্বরের কৃপায় আমরা বুদ্ধিযোগ লাভ করি যাতে তাঁকে লাভ করতে পারি । তিনি আমাদের উপর কৃপা করুন যাতে আমরা তাঁকে সহজে লাভ করি । তিনি কৃপা করে আমাদের অজ্ঞানান্ধকারকে জ্ঞানজ্যোতি প্রদান করে চিরতরে মুছে দিন । যদি আমরা সুদৃঢ় ভক্তি ও শ্রদ্ধা সহকারে আমাদের মন তাঁতে যুক্ত করি তাহলে তিনি আমাদের ভবসাগর থেকে শীঘ্রই উদ্ধার করবেন ।  তখন আমরা ত্রিগুণ অতিক্রম করব ও জন্ম-মৃত্যু, জরা-শোক থেকে মুক্ত হয়ে অমর সুধা পান করব । তাঁকে বিশ্বাস করলে ভক্তি ও শ্রদ্ধা সহযোগে আমাদের তত্ত্বত তাঁর জ্ঞান হবে ও  আমরা তাঁতে প্রবেশ করতে সক্ষম হব । তাঁর কৃপায় আমরা পথের সকল বাধা অতিক্রম করে পরমপদ ও পরমধাম লাভ করব ।</p>
<p class="Text">(২) যদি আমরা ঈশ্বরে বিশ্বাস না করি তাহলে এই সংসারে বারে বারে জন্ম নিতে হবে আর নানা রকম দুঃখ ভোগ করতে হবে । অজ্ঞানী, শ্রদ্ধাহীন ও সংশয়সম্পন্ন ব্যক্তি বিনষ্ট হয় । তারা একটুও সুখ ভোগ করতে পারে না । সংশয়াকুল ব্যক্তির ইহলোক নেই, পরলোকও নেই । যে ব্যক্তি ঈশ্বরে বিশ্বাস রাখে না, সে সত্য ও অসত্যকে চিনতে পারে না  তার বিবেক-শক্তি থাকে না । এমন ব্যক্তি অসত্যবাদী, অভিমানী ও অহংকারী হয় । তার মধ্যে কাম, ক্রোধ ও লোভের বাহুল্য থাকে । সে অসদুপায়ে ধনসম্পদ অর্জন ও সংগ্রহ করে, আসুরিক বৃত্তির সেবক হয়ে নানাবিধ পাপকর্মে লিপ্ত হয় । তাদের জীবনে আদর্শ বলে কিছু থাকে না । তারা আসুরী যোনি লাভ করে ও জন্ম-জন্মান্তরে মূঢ়তাবশতঃ ঘোর নরকে পতিত হয় ।</p>
<p class="Text">(৩) এখন থেকে প্রায় দেড়শত বৎসর পূর্বের কথা । দক্ষিণ-ভারতে ত্রিচরাপল্লী জেলার কারুর নামক স্থানের নিকট নেরুর গ্রামে সদাশিব ব্রহ্মেন্দ্র সরস্বতী নামক এক প্রসিদ্ধ জ্ঞানী যোগী বাস করতেন । তিনি ব্রহ্ম- সূত্রবৃত্তি, আত্মবিদ্যা-বিলাস ও অন্যান্য বহু গ্রন্থ প্রণয়ন করেছিলেন । তাঁর জীবনে নানারকম অলৌকিক  ঘটনা ঘটেছিল । একবার তিনি কাবেরী তীরে সমাধিমগ্ন ছিলেন আর তখন বন্যার জলে ভেসে অন্য স্থানে চলে গিয়ে বালির তলায় চাপা পড়ে গিয়েছিলেন । কৃষক লাঙল দিয়ে চাষ করবার সময়ে যোগীর মস্তকে আঘাত লাগে আর তার থেকে রক্তপাত হতে থাকে । তখন কৃষক ওই স্থানে অন্বেষণ করে এক যোগীকে সমাধিস্থ দেখে আশ্চর্য হয়ে যায় ।</p>
<p class="Text">অন্য একবার যোগী অবধূত দিগম্বর অবস্থায় এক মুসলমানের অন্তঃপুরে ঢুকে পড়েন ফলে তিনি সেই মুসলমানের ক্রোধের শিকার হন । শাস্তিরূপে তাঁর একটি বাহু ছেদন করে দেওয়া হয় । সদাশিব ব্রাহ্মণ কিছু না বলে সেইখান থেকে বেরিয়ে গেলেন । তাঁর অঙ্গে কোনো কষ্টানুভূতি নেই দেখে মুসলমান সর্দার আশ্চর্য হয়ে যায় । সে তখন বুঝতে পারে যে তিনি অবশ্যই কোনো মহাপুরুষ । সে অনুতপ্ত হয়ে ক্ষমা প্রার্থনা করবার জন্য তাঁর পিছনে ছুটল । সদাশিব জানতেনই না যে তাঁর একটি বাহু কাটা গিয়েছে । যখন সর্দার সব ঘটনা বলল তখন সদাশিব বললেন— ‘আমি তো ক্ষমা করেই রেখেছি ।’ আর তিনি তাঁর কাটা বাহু স্পর্শ করলেন । তখনই সেইখানে নতুন বাহু বেরিয়ে এল ।</p>
<p class="Text">এই মহাপুরুষের জীবন বৃত্তান্তে আমার মনে গভীর ছাপ পড়ল । আমার এই বিশ্বাস সুদৃঢ় হল যে মন ও  ইন্দ্রিয়ানুভূতি থেকে স্বতন্ত্র এক দিব্য জীবনও আছে । এরূপ মহাপুরুষ সাধারণত গুপ্ত থাকেন । যখন তাঁর বাহু কাটা গিয়েছিল তখন তাঁর কোনো অনুভূতির ছোঁয়া লাগেনি । তিনি তখন দিব্য চেতনায় তন্ময় ছিলেন । সাধারণ ব্যক্তি তো অঙ্গে ছুঁচ ফুটলেই চিৎকার করে ওঠে । আপ্তজনের কাছে আমি যখন মহাত্মা সদাশিবের এই ঘটনা বৃত্তান্ত জানলাম আর তা লিখিতরূপে পড়লাম তখন আমার মনে এক দৃঢ় বিশ্বাস হল যে এক দৈব সত্তা ও দৈব শাশ্বত জীবন আছে যাতে সকল দুঃখ বিলীন হয়ে যায়, সমগ্র কামনা তৃপ্ত হয় আর মানব পরম আনন্দ, পরম শান্তি ও পরম জ্ঞান লাভ করে ।</p>
<p class="Text para-style-override-4"><span class="char-style-override-1">ঈশ্বরের দয়া</span></p>
<p class="Text para-style-override-2">কিছু প্রসঙ্গে আমি ঈশ্বরের কৃপা প্রত্যক্ষরূপে দেখতে পাই । মাতার গর্ভে দশ মাস পর্যন্ত শিশুকে কে রক্ষা করে ? অবশ্যই ঈশ্বর  । শিশুর জন্মের পূর্বেই মাতার স্তনে দুগ্ধের ব্যবস্থা কে করে— ঈশ্বর ! খাদ্যকে সরস ও রক্তে পরিণত কে করে ? ঈশ্বর ! রক্তকে হৃদয় থেকে ধমনীতে কে প্রবাহিত করে ? ঈশ্বর ! মনকে বিশাল অন্ত্র থেকে নিম্নভাগে কে প্রেরণ করে ? ঈশ্বর ! যে ভেক প্রস্তরখণ্ডের ভিতর থাকে তাকে খাদ্য কে দেয় ? ঈশ্বর ! যে অঙ্গের ভিতরে ঝাড়ুদারের কার্য করে সে বাহ্য জগতে শূকর হয়ে প্রাকৃতিক প্রক্ষালক হয় । তিনি কমলালেবু-আঙুর রূপ ধরে তৃষ্ণার্তর তৃষ্ণা নিবারণ করেন । তিনি সদা-সতর্ক সেবকসম তোমার চোখের পাতা বন্ধ করেন যাতে ধূলিকণা না ঢোকে । তিনি আমাদের জন্য সব কিছু করে যাচ্ছেন । তাঁর অসীম অনুকম্পা প্রতি বস্তুতে, সৃষ্টির প্রতি পরমাণুতে দেখা যায় । অল্প অপরাধে তুমি সেবককে ক্ষমা করতে কত দ্বিধা করো, রাগ করো কিন্তু ঈশ্বর অসংখ্য জন্মের কোটি কোটি ভয়ংকর অপরাধ সতত ক্ষমা করে যান । তাঁর ধৈর্য কত বেশি ? তাঁর করুণা দেখবার মতন । তাঁর সতত স্মরণ-মনন করতে থাকো ।  তাই শ্রদ্ধা-ভক্তি সহকারে তাঁকে হরি, রাম, নারায়ণ, শিব আদি নাম রূপে জপ ও সংকীর্তন করো ।<span></span></p>


<p class="Page-Break"> </p>
<p class="Chapter-Heading" id="toc_marker-12">ভক্তরাজ যাদব</p>
<p class="Text">ঈশ্বর বর্তমান, কারণ তিনিই এই বিনাশশীল জগতে একমাত্র ধ্রুবসত্য । অপূর্ণ থেকে পূর্ণতায়, অসত্য থেকে সত্যে, মৃত্যু থেকে অমৃতলোকে, দেহ থেকে আত্মায়, মায়া-বন্ধন থেকে মুক্তিতে, অধোগতির তমসাবৃত গহ্বর থেকে দেবতাদের উচ্চভূমিতে, তমসা থেকে জ্যোতিতে, পাপ থেকে পুণ্যলোকে, মায়া, বন্ধন থেকে মুক্তির এবং শোক, মোহ, ক্লেশ, সন্তাপ, রোগ, জরা, মৃত্যু আদি দুঃখ থেকে মুক্ত হয়ে পরমধামে, পরব্রহ্মে অনন্তকাল অলৌকিক দিব্য সুখে, শাশ্বত শান্তিতে ও অখণ্ড আনন্দে বিহারের তিনিই একমাত্র আশ্রয় । </p>
<p class="Text">অতএব স্ব-কল্যাণ ও মঙ্গলের জন্য ভগবানকে স্বীকার করতেই হবে ।</p>
<p class="Text">২) মানুষ কৃতকর্মের জন্য সতত দায়ী । যথাসময়ে তাকে সেই প্রভুর সম্মুখে তার কর্মের জবাবদিহি করতে হবে এই চিন্তায় জগতে মানুষ পাপ ত্যাগ করে পুণ্যের পথে চলতে সচেষ্ট হয় ।</p>
<p class="Text">কিন্তু যখন মানুষ অজ্ঞানতাবশত ভাবে যে ঈশ্বরের অস্তিত্ব নেই আর কৃতকর্মের জন্য হিসাব দিতে হয় না তখন তার পক্ষে পাপ-পুণ্য দুইই সমান হয় । ধর্ম-অধর্ম, নীতি-অনীতি, সত্য-অসত্য আদি প্রসঙ্গে আস্তিকের মনে যে দ্বিধা থাকে তা নাস্তিকের মধ্যে থাকে না আর তাই সে উচ্ছৃঙ্খল আচরণ করে  ।</p>
<p class="Text">এমন ব্যক্তি কখন দুষ্কর্ম করে বসবে, তার ঠিক থাকে না । সে দেশ, সমাজ, কুটুম্ব ও নিজের জন্যও ভয়ংকর হয়ে থাকে । এর কারণ হিসেবে বলা যায় যে, যখনই মানুষ ধর্ম-মর্যাদা ও নীতিবোধ থেকে সরে যায় তখন সে স্বেচ্ছাচারী হয়ে ওঠে আর ইচ্ছানুসার আচরণে কোনো নিয়ন্ত্রণই তার থাকে না ।</p>
<p class="Text">সে কোনো কুকাের্য দোষ দেখে না আর শেষে কৃতকর্মের জন্য উত্তর দিতে হবে তাও মানে না । তাই অপরের ধনসম্পদ আহরণে সে ভীত হয় না । কারো কাছে কোনো মনোহর বস্তু দেখে তা কেড়ে নেওয়ার মধ্যে সে দোষ দেখে না । পরনারী হরণেও তার দ্বিধা হয় না । অমতে কাউকে বধ করবার মধ্যেও সে অন্যায় দেখে না ।</p>
<p class="Text">তাই ঈশ্বরে অবিশ্বাসী ব্যক্তি মানুষরূপী রাক্ষস হয়ে ওঠে  । এমন নাস্তিকের সংখ্যা বৃদ্ধি পেলে সেই স্থানের সঙ্গে নরকের বিশেষ প্রভেদ থাকে না । তাই ঈশ্বরে অবিশ্বাস সর্বনাশকে ডেকে আনে ।</p>
<p class="Text">(৩) অব্যক্ত মহাশূন্য মধ্যে ব্যক্ত জগৎ কোথা থেকে আসে ? মল-মূত্র-মাংস থেকে মানবের জন্ম কেমন করে হয় ?  তাতে জীব সৃষ্ট হয়ে অমিত বিচারশক্তিসম্পন্ন, প্রচণ্ড বুদ্ধিমান ও সুচতুর কেমন করে হয় ? এই কথাগুলি তো ভেবে দেখতে হয় ।</p>
<p class="Text"> কোনো বীর যোদ্ধাকে মহারণে কেমন করে সহস্র সহস্র মানব বধ করতে সক্ষম হতে দেখি । তার মধ্যে সেই শক্তি কোথা থেকে এসে যায় ? তারপর সে ভূপাতিত হলে তাকেই নিয়ে যাওয়ার জন্য আবার চার জন লোক ডাকতে হয় । তখন তার মধ্যে সমস্ত শক্তি কোথায় হারিয়ে যায় ? </p>
<p class="Text">একজন রাজা লাখ লাখ লোকের উপর কর্তৃত্ব করে কিন্তু তার মৃত্যুর পর তার দামও মাটির সমান হয়ে যায় । তখন ডাক্তার ডাকলে তিনি কপালে হাত রেখে বলেন—‘মৃত ব্যক্তির উপর আমার ঔষধি কাজ করে না । যতক্ষণ জীবিত ততক্ষণ কেবল ঔষধি কার্যকর ।’ চিকিৎসক যদি জীবন দিতে পারেন অথবা তাঁর ঔষধিতে জীবন দেওয়ার শক্তি থাকে তাহলে তা মৃত ব্যক্তির উপর কার্যকর কেন হয় না ? তখন কি ঔষধি তত্ত্বহীন হয়ে পড়ে ? তখন কি চিকিৎসক ঔৎকর্ষ হারান ?</p>
<p class="Text">অন্ধকারে প্রদীপ আলোকময় থাকে, তেমনই মহাশূন্য থেকে আচমকা চেতনা আবির্ভূত হয় । যেমন প্রদীপ নিভে গেলেই অন্ধকার ঘনিয়ে আসে তেমনই চেতনা ত্যাগ করলে সকল সার বস্তুই অসার হয়ে যায় । এমন সেই জীবনতত্ত্ব বস্তুত কী ?</p>
<p class="Text">পঞ্চভূতে প্রাণী সৃষ্ট হয় । বৈজ্ঞানিকগণ বলেন যে তাঁরা পঞ্চ তত্ত্বের উপর জয়লাভ করেছেন ও তাদের বশীভূত করেছেন । বায়ু, জল, অগ্নি ও আকাশ তত্ত্ব আজ মানবের দাস হয়ে আদেশ পালন করে এইরকম প্রতাপ তাঁদের । এই বৈজ্ঞানিকদের একবার জিজ্ঞাসা করুন ‘তাহলে কি এই তত্ত্ব সহযোগে আপনারা প্রাণী সৃষ্টি করতে সক্ষম ? আপনারা কি মৃতকে জীবিত করতে সক্ষম ?’</p>
<p class="Text">জীব কী ? কোথা থেকে আসে ? কেমন করে আসে ? দেহে কখন ও কেমন করে প্রবেশ করে ? মৃত্যুর পর দেহ থেকে বেরিয়ে কোথায় যায় ? এই সকল প্রশে৺র উত্তর কি তাঁরা সঠিকভাবে দিতে পারবেন ? আমরা দেখি মানুষ মারা যায় কিন্তু কেউ কি জীবকে যেতে দেখে ? তাকে প্রতিহত করবার শক্তি কারও আছে ? দেহ থেকে নির্গত হওয়ার পরে কেউ কি আবার সেই দেহে প্রবেশ করতে পারে ? জগতে অনেক আবিষ্কার হল, বহু অদ্ভুত ও গুপ্ত কলা মানুষ জানতে পারল, তা অবশ্যই সত্য । কিন্তু বিশাল জ্ঞানী বৈজ্ঞানিক, মহামূল্যবান ঔষধিযুক্ত ধন্বন্তরি ও চতুর বৈজ্ঞানিকদের কাছে প্রশ্ন করি— ‘আপনারা কি জীবন-মৃত্যুর রহস্য উদ্ঘাটনে সক্ষম হয়েছেন ? তা আপনারা কি নিয়ন্ত্রণ করতে সক্ষম ? এর উত্তর দিতে পারবেন ?’ সকলেই মাথা নেড়ে অক্ষমতা জানাবেন । সকলেই স্বীকার করবেন— ‘আমাদের জ্ঞান অপূর্ণ, আমরা অপূর্ণ আর বুদ্ধি সীমিত ।’</p>
<p class="Text para-style-override-2">এমন ভাবে হেরে যখন মানব নিজ অক্ষমতা জানায় তখন আমাদের অবশ্যই বিশ্বাস হয় যে এই বিশ্বের সঞ্চালক ও নিয়ন্ত্রণকর্তা কেউ আছেন । জগতে ঘটা অদ্ভুত ঘটনাসকল এই পরম শক্তিধর প্রভুর অস্তিত্বের সাক্ষ্য দেয় ও এই দৃশ্যে ক্রীড়াশীল সকল নিয়ন্ত্রণসূত্র সেই সর্বশক্তিমান ঈশ্বরের হাতে যে আছে তা প্রমাণ হয়ে যায় ।<span></span></p>


<p class="Page-Break"> </p>
<p class="Chapter-Heading" id="toc_marker-13">পণ্ডিতপ্রবর পঞ্চানন তর্করত্ন</p>
<p class="Text">১. মানবজন্ম তখনই সার্থক যখন আমরা ঈশ্বরের অস্তিত্ব সম্বন্ধে স্থিতপ্রজ্ঞ হই । এই কথাটা একটু ভেবে দেখা যাক ।</p>
<p class="Text">জীবমাত্রই ত্রিগুণাত্মিকা মায়ার অধীন । আমরা অবগত আছি যে গুণ তিন প্রকারের— সত্ত্ব, রজ, তম । সত্ত্বগুণ জ্ঞান ও সুখ প্রদান করে, রজোগুণ কর্ম ও দুঃখ প্রদান করে আর তমোগুণ আবরণ ও মোহ প্রদান করে । জীবসমূহে অল্পবিস্তর এই ত্রিগুণেরই শক্তি দেখা যায় । অন্যান্য জীবে জ্ঞানের বিকাশ সীমিত বলে তা প্রধানত তমগুণের বশীভূত । মানুষ কর্মকুশল হওয়ায় তা সাধারণত রজগুণসম্পন্ন হলেও তাতে জাতি-বর্ণ-ভেদ হেতু সত্ত্বাদি গুণের তারতম্য দেখা যায় । এই ত্রিগুণের ত্রিতন্ত্রীরজ্জু দ্বারা জীব আবদ্ধ থাকে । সত্ত্বপ্রধান ব্যক্তি জ্ঞান ও সুখ বন্ধনে, রজোগুণপ্রধান ব্যক্তি কর্ম ও দুঃখের বন্ধনে ও তমগুণপ্রধান ব্যক্তি নিদ্রা, প্রমাদ, আলস্য ও ভয়ে অভিভূত থাকায় বন্ধনদশা প্রাপ্ত হয় । এই বন্ধন থেকে মুক্তি লাভ করবার একমাত্র উপায়— ঈশ্বরকৃপা । ভগবান তো স্বয়ং নিজ মুখে বলেছেন—‘<span class="char-style-override-1">মামেব যে প্রপদ্যন্তে মায়ামেতাং তরন্তি তে ।</span>’</p>
<p class="Text">অর্থাৎ ‘আমার শরণাগত ভক্ত আমার কৃপায় ভবসাগর পার হয়ে যায় ।’ এই কথা ছাড়াও একটু চেষ্টা করলেই এই সত্য আমাদের কাছে পরিষ্কার হয়ে যায় । মন যেমনই থাকুক, জোর করে বসে মনকে  হৃদয়কমলে অধিষ্ঠিত ইষ্টদেবের চরণে যুক্ত করলে দেখা যায় যে অল্পক্ষণেই যে শান্তি লাভ হয় তা অতিশয় মধুর । এইভাবে যতক্ষণ বসা যায় শান্তি তত বেশি পাওয়া যায় । এই প্রশান্তভাব চিরস্থায়ী হলে এই অবস্থায় যদি দেহত্যাগও হয় তাহলে সহজে বন্ধন মুক্তির পথ প্রশস্ত হয় । হয়তো সুরাসম কামিনী কাঞ্চনের নেশায় ডুবে থেকে উদ্দাম আনন্দানুভূতি হল কিন্তু তা প্রকৃত শান্তি নয়, তা বন্ধন থেকে মুক্তির পথে উন্নত করে না, এর ফলে হয়তো জাগতিক প্রবাহে ভাসতে ভাসতে কোনো ভয়ংকর অসীম সাগরে গিয়ে পড়তে হবে । ঈশ্বরে ভক্তি এই ভব নদী প্রবাহের মধ্যে এক আনন্দময় দ্বীপ । এই দ্বীপে আশ্রয় লাভ করলে আর নদীতে ভেসে বেড়াতে হবে না । আর এও ভয়ানক অনিশ্চিত যে মানুষ পরের জন্মে কোন্ যোনিতে জন্মলাভ করবে আর জন্ম-মৃত্যুর আবর্তে ঘুরতে থাকবে । তাই ঈশ্বরের শরণাগত হলেই তখন মানবজন্ম সার্থক, তখনই সে ভবসাগরের প্রবাহ থেকে বেরিয়ে মূলস্থানে পৌঁছাবে ।</p>
<p class="Text">২. ঈশ্বরের অস্তিত্বে অবিশ্বাস করলে জগতে এমন কোনো ক্ষতি নেই  যা থেকে জীব রক্ষা পেতে পারে !  এই প্রসঙ্গে একটু আলোচনা করা যেতে পারে ।</p>
<p class="Text">ঈশ্বরের অস্তিত্বে অবিশ্বাসী ব্যক্তি নীতি রূপে সত্য নিষ্ঠা গ্রহণ করতে পারে কিন্তু তা থেকে বিচ্যুত হওয়ার সম্ভাবনা পদে পদে থাকে । যার ঈশ্বরে বিশ্বাস নেই তার মনে ভগবদ্কৃপা লাভ করবার ইচ্ছা থাকে না । তাহলে সেই ব্যক্তি যতই না সমাজসেবক হোক কেবল নীতির সাহায্যে কাম-ক্রোধাদি রিপুর সাময়িক উত্তেজনা থেকে রক্ষা পেতে পারে না আর উপযুক্ত শান্তির পথে কোনোভাবেই যেতে সক্ষম নয় । অতএব ঈশ্বরের অস্তিত্ব না মানায় সত্যের অবক্ষয়, ইন্দ্রিয়সংযমের অভাব ও শান্তি পথে অনুসন্ধানে অক্ষমতা আদি বহু প্রকারের ক্ষতি হয় ।</p>
<p class="Text">৩. ঈশ্বর সকল প্রমাণের উর্ধ্ব— এইরকম দার্শনিকগণ বলে থাকেন । এই প্রসঙ্গে কোনো মন্তব্য না করে আমি বলি যে ঈশ্বর সর্ব প্রমাণসিদ্ধ । একটি তৃণখণ্ড থেকে বিশাল গ্রহ যে দিকেই দেখি সকলই ঈশ্বরের অস্তিত্বের প্রমাণ । এই অনন্ত বৈচিত্র্যময় বিশ্ববট কোনো আকস্মিক ঘটনা নয়, অচেতনার বিকাশ নয় । এর মধ্যে যে নৈপুণ্য বর্তমান, তা সর্বজ্ঞ ও সর্বশক্তির আধার ঈশ্বর ছাড়া অন্য কেউ দেখাতে সক্ষম নয় । তাছাড়া আমি বিশ্বাস করি যে ভগবান ভক্তের দৃষ্টিগোচর ও বাক্য ব্যবহার দ্বারা শ্রুতিগোচর হন । শাস্ত্র প্রমাণ তো আছেই, তবুও আমি পুনরায় বলি ঈশ্বর সর্বপ্রমাণ সিদ্ধ । তাঁকে দেখা যায়, তাঁর তত্ত্ব জানা যায় ও তাঁতে প্রবেশ করা যায়—‘<span class="char-style-override-1">জ্ঞাতুং দ্রষ্টুং চ তত্ত্বেন প্রবেষ্টুং চ পরন্তপ</span>’— ঈশ্বরের সত্তা সিদ্ধির জন্য প্রমাণ খুঁজতে হয় না ।</p>
<p class="Text">৪. প্রায় ৩৩-৩৪ বৎসর পূর্বের কথা । শ্রাবণের কৃষ্ণপক্ষের রাত্রি আর আকাশ ছিল মেঘাচ্ছন্ন । আমি রাত্রি আটটার ট্রেনে কলকাতা থেকে বাড়ি ফিরছিলাম । আমাদের বাড়ি ভট্টপল্লী গ্রামে— যা কলকাতা থেকে বাইশ মাইল উত্তরে অবস্থিত । বাইশ মাইল দূরে কাঁকিনাড়া স্টেশন রয়েছে আর স্টেশন থেকে উত্তর দিকে ছয়-সাত মিনিটের হাঁটাপথে আমাদের পাঠশালা । সেখান থেকে উত্তর দিকে হেঁটে তিন-চার মিনিট গেলেই আমাদের বাড়ি । স্টেশন থেকে এখন যে পাকা রাস্তা রয়েছে তখন তা ছিল না আর পাঠশালার সামনে একটা পুকুর ছিল আর পূর্ব দিকে রেল কোম্পানির তারের বেড়া ছিল । পুকুরের পূর্বের অংশ ও তারের বেড়ার পশ্চিম অংশের মধ্যে একটি সরু পায়ে চলা পথ ছিল । ট্রেনে ভগবদ্কৃপায় আমার মন নাম সংকীর্তনে মগ্ন ছিল । যখন ট্রেন ব্যারাকপুর স্টেশনে পেঁছল তখন অল্প বৃষ্টি পড়ছিল । ব্যারাকপুরে ট্রেন ফাঁকা হয়ে যাওয়ায় আমার মনে খুব আনন্দ হল কারণ একটু উচ্চৈঃস্বরে নাম-সংকীর্তনের সুযোগ এসেছিল কিন্তু বর্ষা ও অন্ধকার দেখে আমার মন চঞ্চলও হচ্ছিল । মনে পড়ছিল স্টেশন থেকে নেমে রাস্তার দুর্দশার কথা আর অন্ধকারে পুকুর ধারের পায়ে চলার পিচ্ছিল পথের কষ্টের কথা । হঠাৎ এই সকল কথা আমি ভুলে গেলাম আর নাম-সংকীর্তনে ডুবে গেলাম । আমার ট্রেন থেকে নামার কথা মনে ছিল আর কাঁকিনাড়া স্টেশন আসতেই আমি বুঝতে পারলাম আর ট্রেন থেকে নেমে পড়লাম । তখন অবশ্য নাম-সংকীর্তন বন্ধ হয়ে গিয়েছিল । চারদিক তখন অন্ধকার, সোজা পথ দেখলাম ভীষণ পিচ্ছল আর দূরের বড় রাস্তায় আবার মাতালদের উপদ্রব । অতএব আমি সোজা পথেই যাওয়া মনস্থির করলাম । একটু পথ যেতেই দেখলাম যে কেউ লণ্ঠন নিয়ে দক্ষিণের দিকে তাড়াতাড়ি আসছে । পথের ধারে আসতেই দেখলাম যে তারা আমারই দুই ছাত্র । আমি আশ্চর্য হয়ে তাদের জিজ্ঞাসা করলাম— ‘তোমরা কোথায় যাচ্ছ ?’ তারা বলল—‘আপনাকে আনতে ।’ আমি আবার জিজ্ঞসা করলাম—‘তোমরা জানলে কেমন করে যে আমি এই ট্রেনে আসছি ?’ ছাত্ররা বলল— ‘এখুনি যে ট্রেনটি  স্টেশন থেকে চলে গেল তাতে তো আপনিই আমাদের নাম ধরে ডাকছিলেন আলো নিয়ে স্টেশনে আসবার জন্য । তাই আমরা ছুটতে ছুটতে এসেছি ।’ আমি তখন ছাত্রদের জিজ্ঞাসা করলাম— ‘ট্রেন তো উত্তর দিকে গেল তাহলে তোমরা দক্ষিণ দিকে এলে কেন ?’ তারা বলল— ‘ঠিক বলতে পারব না কেন করলাম । ভাবলাম আগে কাঁকিনাড়া স্টেশনটা দেখে নিই তারপর দরকার হলে উত্তর দিকে নৈহাটী স্টেশনে যাব । তাই এই দিকে চলে এলাম ।’ আমি তখন ভাবছি— ‘যদি এই অল্প কষ্টের কথা মনে না পড়ত তা হলে না জানি কত মহান ভগবদ্কৃপা লাভ করতাম ।’ তখনকার মনের অবস্থা বর্ণনা করা যায় না । আমার চোখে জল এসে গিয়েছিল । আমি গদগদ হয়ে ছাত্রদের বললাম্ন ‘তোমরা বড় ভাগ্যবান । আজ তোমরা ভগবানের গলার স্বর শুনতে পেয়েছ । আমি তো তোমাদের ডাকিনি । আসলে তিনিই ডেকেছিলেন ।’ আমার ছাত্ররা পরে শিক্ষক হয়েছিল । এদের মধ্যে মথুরেশ তর্কতীর্থ তো সিমলাপাল রাজ্যের সভাপণ্ডিত হয়েছিল— অবশ্য এখন সে আর নেই আর অন্য জন শ্রীমান রামরক্ষ তর্কতীর্থ এখন মেদিনীপুর জেলার প্রধান চতুষ্পাঠীর প্রধান অধ্যাপক হয়েছে ।</p>
<p class="Text">সেই সময় আমার এইরূপ কৃপানুভূতি আরও হয়েছিল যা বয়স  বাড়বার সঙ্গে যেন কমে গেল । আমি এখন মনে করি যে আমি যেন প্রভু থেকে অনেকটা বিচ্যুত হয়ে পড়েছি । আমি নিজেকে একজন পরিত্যক্ত অপরাধী ভৃত্য মনে করি । এই সকল কথা বলবার ইচ্ছা ছিল না কিন্তু বহুদিন আমি তাঁকে বিস্মরণ করে বসে আছি । এখন আর তাঁর কৃপার অনুভূতি পাই না তাই হতাশ হয়ে সব বলে ফেললাম ।</p>
<p class="Text">চতুর্থ প্রশ্নের উপসংহারে বলি যে যখন আমার বয়স মাত্র দশ বৎসর তখন কেবল বাইশ ঘণ্টার মধ্যে প্রথমে পিতৃহীন ও পরে মাতৃহীন হই । তখন থেকেই ‘<span class="char-style-override-1">পিতাহমস্য জগতো মাতা ধাতা পিতামহঃ</span>’ ভগবানই আমার পিতা-মাতা হলেন এবং তিনিই আমার রক্ষা ও শিক্ষাদির ব্যবস্থা করেছেন । এই প্রসঙ্গে সকল ঘটনাই তাঁর মাতা-পিতা হওয়ার প্রত্যক্ষ প্রমাণ  কিন্তু কথাগুলি কেবল আমার জানা, তার সাক্ষী যে কেউ নেই তাই তা উল্লেখ না করে কেবল একটা ঘটনা উল্লেখ করলাম যার সাক্ষী এখনও জীবিত । লণ্ঠন নিয়ে স্টেশনে ছাত্রদের পাঠানো আমার সেই মাতা-পিতারই কার্য ছিল তাতে সন্দেহ নেই । এর কারণ এই যে ছাত্ররা পাঠশালায় বসে পড়ছিল আর তারা অনেকেই ছিল । চলন্ত গাড়ি থেকে কেউ তাদের ডাকলে তাদের শুনতে পাওয়া কখনই সম্ভব নয় । যদিও আমাদের পাঠশালা রেললাইন থেকে ৫০-৬০ ফুট দূরে ছিল তবু চলন্ত ট্রেন থেকে আমার গলায় বারে বারে তাদের ডাকা ভগবানের লীলা ছাড়া আর কিছু নয় । ছাত্ররা আমাকে বলেছিল— ‘আমরা নিঃসন্দেহে আপনার গলার স্বর শুনে ছুটে এসেছি । কাঁকিনাড়া থেকে উত্তর দিকে দেড় মাইল দূরে নৈহাটী স্টেশন । এইখানে আপনার দেখা না পেলে আমরা নৈহাটী যেতাম কিন্তু এখান থেকে ছেড়ে নৈহাটীগামী ট্রেনে আপনার গলার স্বর শুনেও আমরা এইখানে (কাঁকিনাড়ায়) কেন এলাম তার উত্তর ঠিক দিতে পারব না, কেবল ইচ্ছা হল যে প্রথমে এই স্টেশনে দেখে নিই ।’</p>
<p class="Text">কৃপার এই ঘটনা অতিশয় তুচ্ছ হলেও সেই মাতা-পিতা এই অন্ধকার বৃষ্টি-ঝরা রাতে আমার শিশু কেমন করে কর্দমযুক্ত পথে যাবে এই ভেবে তার উপায় করেছিলেন । আমার ঘরে ফিরে আসবার কোনো নিশ্চিত সময় জানা না থাকায় আমি তার জন্য আগে থেকে ব্যবস্থা করে রাখতে পারিনি কিন্তু আমার মাতা-পিতা আলোসহ এই ব্যবস্থা করে দিয়েছিলেন ।</p>
<p class="Text">এইসময় আমি ভক্তিহীন কঠিন চিত্ত হয়েও তাঁর কৃপার কথা স্মরণ করে সত্যই মুগ্ধ হই । আরও কত কথা আছে তা তো বলা যাবে না ।</p>
<p class="Text para-style-override-2">পোদ্দারজী ! প্রত্যক্ষ অভিজ্ঞতার কথা জানতে চাওয়ায় আমার স্মৃতি রোমন্থন করবার একটা সুযোগ এল । আপনাকে অশেষ ধন্যবাদ ।<span></span></p>


<p class="Page-Break"> </p>
<p class="Chapter-Heading" id="toc_marker-14">মহাত্মা বালকরাম বিনায়ক</p>
<p class="Text">প্রশ্ন করা হয়েছে ‘ঈশ্বর কেন মানব ?’ উত্তরে আমি একটা ঘটনার বর্ণনা দেব । জনৈক সুপ্রসিদ্ধ মহাত্মা দেহত্যাগ কালে শিষ্যকে বললেন—আমার জন্ম অমুক স্থানে অমুক গৃহে হবে । তুমি সেইখানে এসো আর সেখানে কুটির তৈরি করে বাস কোরো আর ক্রমাগত রামরক্ষা স্তোত্রের পাঠ শুনিয়ো । শিষ্য আদেশ পালন করে তাই করল । সেই মহাত্মার জন্ম এক বিশিষ্ট বৈষ্ণবকুলে হয়েছিল । কিছু কাল পরে তাঁকে সময়ের আচরণে ফারসি ভাষা শিক্ষার জন্য মকতব (বিদ্যালয়ে) ভর্তি করা হল । সেই শিষ্যও নিজ কুটির থেকে এসে সেইখানে বসতে লাগল । </p>
<p class="Text">বালক মহাত্মা অল্প কালেই ফারসি ভাষায় শিক্ষা গ্রহণে খুব উন্নতি করলেন । শিক্ষক (মৌলবি) প্রসন্নতা সহকারে তাঁকে পড়াতেন । পাঠ গ্রহণ কালে একটা পদ্য এল—</p>
<p class="Shlok-Color-2">দর হর দরো দীবার ব দিলে হর কসো নাবাস ।</p>
<p class="Shlok-Color-2">খুদ জিলবএ দারদ ব অদব বায়দ ৱূদন॥</p>
<p class="Text">অর্থাৎ—</p>
<p class="Shlok-Color-2">অগ-জগ সুজন-অজানমে, বসত বরদ শ্রুতি নীত ।</p>
<p class="Shlok-Color-2">তাতে পরুষ ন বোলিএ, সবসোঁ রহিয় বিনীত॥</p>
<p class="Text">ঘরে ঘরে, দ্বারে দ্বারে, বিশ্বচরাচরে সেই ঈশ্বর স্বয়ং অধিষ্ঠান করেন, তাই সংযত জীবনযাপন প্রয়োজন ।</p>
<p class="Text">মৌলবি এই পদের ব্যাখ্যা এমন সুন্দর ভাবে করলেন যে তা সেই বালক সন্তের অন্তরে চিরদিনের জন্য গ্রথিত হয়ে গেল । কী হল, এইবার সেই বালক মহাত্মার উক্তিতেই বোঝবার চেষ্টা করা যাক । তিনি বললেন ‘আমি আতঙ্কিত হয়ে পড়লাম । আমার মনে হতে লাগল যে প্রতিনিয়ত আমার কাছে থেকে কেউ আমার কাজকর্ম লক্ষ করছে আর আমার কথা শুনছে । এইভাবে দিবারাত্রি একান্তে ও প্রকাশ্যে সেই ঈশ্বর আমার সঙ্গী হয়ে গেলেন । ফল এই হল যে আমার খেলাধুলা, বন্ধুদের সঙ্গে গল্প-গুজব করা সব কিছু বন্ধ হয়ে গেল । মিথ্যা ভাষণ ও কুকর্ম করা আমার পক্ষে অসম্ভব হয়ে গেল । আমি সবসময়ে শান্ত ও গম্ভীর থাকতে লাগলাম ।’</p>
<p class="Text">এই ঘটনা থেকেই সুস্পষ্টভাবে বোঝা যায় কেন ঈশ্বর মানা উচিত আর তাতে লাভ কী হয় । তাতে মানবজীবন সুসংযত হয়, পাপ-তাপ থেকে মুক্তি পাওয়া যায় আর নির্লিপ্তভাবে জীবন যাপন করা যায় ।</p>
<p class="Text">দ্বিতীয় প্রশ্ন হল যদি ঈশ্বর না মানি তাকে কী ক্ষতি ? বেশ তাও আলোচনা করা যাক । ঈশ্বর অবিশ্বাসী দুই ধরনের দল দেখা যায়— একদল কেবল মুখে আর অন্যদল কাের্য । যারা মৌখিক ঈশ্বর মানেন না তাঁরা মূর্খ নন বস্তুত বেশি বুদ্ধি ধরেন । বুদ্ধিরূপ দেহে জ্ঞানরূপ খাদ্য হজম না হলে অজীর্ণ রূপে অনীশ্বরবাদ বাসা বাঁধে । অথবা বুদ্ধিদেহের সঞ্চালক তর্ক, যুক্তি ও বাতরূপে কফ-পিত্ত বায়ু সংক্রমণে সান্নিপাতিকই অনীশ্বরবাদ হয় । কথায় অনীশ্বরবাদী তো বহু দেখা গিয়েছে তার মধ্যে এক সংস্কৃত ভাষায় পণ্ডিত ও অপর একজন ইংরাজিতে বিদ্বানের সঙ্গে আমার খুব তর্ক হয়েছে । গোড়ে শরীফের সন্ত জগজীবন সাহেবের কন্যার সমাধি পীঠে (সাগর নামের স্থানে) হিন্দুস্থানী ক্লাবঘরের কাছে নিত্য সন্ধ্যাকালীন সৎসঙ্গ হত । এক পণ্ডিত সেই সৎসঙ্গরূপ চন্দ্রকে গ্রাস করবার জন্য রাহুরূপে প্রত্যহ আসতে লাগলেন আর অনীশ্বরবাদী বাক্যবাণ বর্ষণ করে সকল সৎসঙ্গকারীদের উত্যক্ত করতে আরম্ভ করলেন । তর্কবিতর্কে গিয়ে শান্তিভঙ্গ যাতে না হয় তাই আমি তাঁর কথার উত্তর দিতাম না । সব কিছু সহ্য করে নিয়ে একটু হেসে দিতাম । আমার দেখাদেখি অন্যান্য সত্সঙ্গকারীরাও চুপ করেই থাকতেন । বেশ কিছু দিন এমন হওয়ার পর একদিন সেই পণ্ডিত বলেই ফেললেন— ‘কিছু তো বলুন । এর উত্তর তো দিন ।’ আমি বললাম— ‘আপনার যা বলবার ছিল সব কি বলে ফেলেছেন ?’ তিনি উত্তর দিলেন— ‘হ্যঁা, এবারে উত্তর চাই ।’ আমি বললাম— ‘বেশ, আজ না হয় থাক । রাত্রে আরও ভাবনা-চিন্তা করে নতুন যুক্তি খুঁজে বার করুন আর কাল এসে আমাকে জানিয়ে যান তখন আমার যা বলবার বলব ।’ পরের দিন এসে তিনি চুপচাপ বসে থাকলেন অন্য সকলে চলে যাওয়ার পরও বসে থাকলেন । আমাকে একলা পেয়ে তিনি বলতে শুরু করলেন্ ‘রাত্রে শুতেই আমি এক বিচিত্র স্বপ্ন দেখলাম । তাই বলতেই আমি আজ এসেছি ।’ আমি উত্তর দিলাম— ‘পণ্ডিতজী ! স্বপ্নে দেখা বস্তু শুনে কী হবে ! ঈশ্বরের অস্তিত্ব নস্যাৎ করে দেওয়ার নতুন যুক্তি বলুন । আপনার মতন জ্ঞানী ব্যক্তিদের কি স্বপ্নে দেখা অলীক ঘটনা বলা মানায় !’</p>
<p class="Text">পণ্ডিত উত্তর দিলেন্ ‘আরে না, এমন কথা কেন বলছেন । ঘুম ভাঙতেও সেই কথা মনে পড়ছে আর হৃৎকম্প হচ্ছে । সেই স্বপ্ন ত্রিকালেও মিথ্যা হওয়ার নয় ।’</p>
<p class="Text">আমি বললাম— ‘এ আপনার কেমন বিচার ? জগতের সকলেই স্বপ্নকে মিথ্যা ভাবে আর আপনি বলছেন যে তা ত্রিকালেও মিথ্যা হতে পারে না । কথাটা কি ঠিক হল ! বেশ বলেই ফেলুন আমি মন দিয়ে শুনছি ।’</p>
<p class="Text">পণ্ডিতজী—‘রাত দশটার সময়ে ঘুম আসতে আমি এক ভয়ংকর স্বপ্ন দেখলাম । নির্জন অরণ্যে কুণ্ডে অগ্নি জ্বলছিল । এক কাপালিক অগ্নি পরিক্রমা করছিলেন । আমার দিকে নজর পড়তেই তিনি শিষ্যদের আদেশ দিলেন— ‘বলিদানের জন্য নির্দোষ জীব প্রয়োজন । এ তেমন নয় । এর জিভ কেটে ছেড়ে দাও ।’ তখনই আমার হাত-পা দড়ি দিয়ে বাঁধা হয়ে গেল আর একজন ভক্ত জিভ ধরে কাটতে শুরু করল । আমি চিৎকার করলাম, ক্রন্দন করলাম, কিন্তু তারা দয়া করল না । আমার সারা শরীর রক্তে ভেসে গেল । আমি অজ্ঞান হয়ে গেলাম । সেই অজ্ঞান অবস্থাতে আমি দেখলাম যে আমি কাশীর গলিতে বিচরণ করছি । এক গৃহে সুন্দরী নারীর ইশারা পেয়ে আমি সেই গৃহে ঢোকবার চেষ্টা করলাম । দ্বারপাল আমাকে বাধা দিল আর জুতো পেটা করতে লাগল । তখন দেখি সেই সুন্দরী নারী খুব উপভোগ করছে । তারা আমায় মারধর করে নর্দমায় কীটের মধ্যে ফেলে দিল । মৃতবৎ নিস্তেজ হয়ে পড়ে আমি কাঁদতে শুরু করলাম । পথে যারা যাচ্ছিল তাদের পদাঘাতও আমার জুটছিল । আমার করুণ অবস্থা দেখেও কেউ সমবেদনা জ্ঞাপন করল না । পদাঘাতে জর্জরিত হয়ে আমি আবার অজ্ঞান হয়ে পড়লাম । এরপর আমি দেখলাম যে আমি আমার শ্বশুরবাড়িতে খাটে শুয়ে আছি । এইবার দেখলাম জানলায় আমার স্ত্রীর প্রেমিক এল । ইশারা পেয়ে আমার স্ত্রী উঠে গেল । কিছুক্ষণ পরে সে খুব বেগে আমার কাছে এল আর আমার মাথা কেটে নিয়ে চলে গেল । কিছুক্ষণ পরে সে ফিরে এল আর আমার মুণ্ডু দেহের সঙ্গে জুড়ে দিল আর বিলাপ করতে লাগল । আমি সূক্ষ্ম দেহে সব কিছু দেখছিলাম । সেই শয়তানকে সমুচিত শাস্তি দেওয়ার জন্য আমি আমার দেহে প্রবেশ করলাম কিংবা কেউ আমাকে প্রবেশ করিয়ে দিল তা ঠিক আমার মনে নেই । স্ত্রীর চিৎকার শুনে যখন লোক জড়ো হল তখন আমি খাটে উঠে বসেছি । গলায় ব্যান্ডেজ বেঁধে নিলাম । আমি সকলকে ঘটনা বিবরণ বললাম । আমার স্ত্রী তখনই সেখান থেকে পলায়ন করল । আঘাত সেরে উঠতে আমি জগৎকে অসার মনে করে অরণ্যের পথে পা বাড়ালাম । আমি এক সুন্দর স্থনে পৌঁছালাম ও সেইখানে গুহা নির্মাণ করে ফল-মূল ভক্ষণ করে থাকতে লাগলাম । রাত্রিকালে বিশালাকার সর্পগণ আমার গুহার সম্মুখে কিছু দূরে বসে পড়ল । আমি সভয়ে চুপচাপ বসে রইলাম । আর রক্ষা পাওয়ার আশা রইল না । এমন সময়ে একটি সিংহ এসে গর্জন করতে লাগল । আমার তখন আত্মারাম খাঁচা ছাড়া অবস্থা । ভয়ে বাধ্য হয়ে আমার মুখ থেকে বেরিয়ে এল— ‘হে প্রভু ! এই বিপদ থেকে রক্ষা করো । তখনই আমার ঘুম ভেঙে গেল আর স্বপ্নের বৃত্তান্ত অদৃশ্য হয়ে গেল । কেবল সাত ঘণ্টায় এই সকল ঘটনা ঘটে গেল যা স্বপ্ন-জগতে কয়েক বছর ধরে ঘটল । দেখলাম তখন  সকাল পাঁচটা । এই বৈচিত্রপূর্ণ ঘটনাসমূহের মানে কী ? আর আমি ঈশ্বরের অস্তিত্ব সম্বন্ধে কখনো বিরূপ মন্তব্য করব না । ঈশ্বর আছেন তা যেন আমার বোধ এসেছে । রাম নাম আমাকে রক্ষা করেছে । আমার মতে, ঈশ্বরের পরিচিতি এই যে তিনি দীনহীনদের কথা শোনেন তাদের রক্ষা করেন । তা এমন কঠিন সময়ে বোঝা যায় যখন পরিত্রাণ পাওয়ার সকল পথই বন্ধ হয়ে যায় । যে এমন কৃপালু ঈশ্বরকে অবিশ্বাস করে তার জিভ কাটা যায় । পণ্ডিতের কথা তো শুনলেন এইবার সেই ইংরেজ বিদ্বানের কথাও শুনুন ।</p>
<p class="Text">প্রয়াগ বিশ্ববিদ্যালয়ের ছাত্রদের মধ্যে একজন দর্শনে এম.এ. পরীক্ষার জন্য প্রস্তুত হচ্ছিল । দুর্ভাগ্যবশতঃ সেই বিশ্ববিদ্যালয়ের কেবল অনীশ্বরবাদ দর্শনই পড়ানো হত । আধ্যাত্মিক দর্শন ইংরাজি ভাষাতে থাকলেও সেখানে তা পড়ানো হত না । ছাত্রটি পড়ত ম্যোর কলেজে কিন্তু বাস করত অক্সফোর্ড অ্যাণ্ড কেম্ব্রিজ হোস্টেলে যা ছিল খ্রিস্টান ধর্মাবলম্বীদের । সেইখানকার  সুপার হোলেন্ড সাহেবের সঙ্গে ছাত্রটির খুব বনিবনা ছিল । তাদের ঈশ্বর আর তাঁর একমাত্র পুত্র যিশুর ওপর কুমন্তব্য করা নিত্য লেগে থাকত । মৌলবি ও পণ্ডিতের ওপরও তাদের আক্রোশ কম ছিল না । সকলেই সেই ছাত্রটির উপর বিরক্ত হয়ে তার কথার উত্তর দেওয়াই বন্ধ করে দিয়েছিল । রাধাস্বামী সম্প্রদায়ের আচার্য ব্রহ্মশঙ্কর মিশ্র তখন জীবিত ছিলেন ও আতর সুইয়া পাড়ায় তাঁর নিবাসে নিত্য সৎসঙ্গ হত । সেই ছাত্র কখনো কখনো সেইখানে উপস্থিত হয়ে আপত্তিজনক মন্তব্য করত । আচার্য তার কথা শুনে বলে দিতেন যে তাঁরা তর্ক করতে ইচ্ছুক নন ।</p>
<p class="Text">ছুটির সময়ে আমরা আলফ্রেড পার্কে বসে রাম চর্চা করতাম । ধীরে ধীরে আমাদের সৎসঙ্গ জমে উঠল আর বহুলোক আসতে শুরু করলেন । সেই  অনীশ্বরবাদী ও তার্কিক ছাত্রও আমাদের কথা জানতে পারল আর সেইখানে প্রায়ই আসতে লাগল । কয়েকদিন সে চুপচাপ সৎসঙ্গ শুনে গেল । একদিন সৎসঙ্গ শেষে আমাকে বলল— ‘আমার ঈশ্বর সম্বন্ধে কিছু জিজ্ঞাসা আছে, কবে সময় হবে বলুন ।’ আমি উত্তর দিলাম—‘আমরা সকলেই তো ছাত্র । কলেজে পড়ি । এখনও জ্ঞান ততটা হয়নি । তুমি বরং কোনো মহাপুরুষকে তোমার প্রশ্ন কোরো ।’ সে ছাড়বার পাত্র নয় তাই তেরো জানুয়ারি শিবরাত্রির ছুটির দিনে প্রশ্নোত্তর হবে বলতে হল । সেই দিন দুপুর দুটোয় আলফ্রেড পার্কে সকলে একত্রিত হল । রামচরিতমানস পাঠ হল তারপর তাঁকে সময় দেওয়া হল । প্রথমে সে ঈশ্বর সম্বন্ধে নিজ সন্দেহকে স্পষ্ট করল আর তারপর হিন্দুধর্মের উপর যত কটূক্তি করতে পারত করল । সেইদিন হিন্দী প্রদীপের সম্পাদক ভট্টজী কোনো এক সূত্রে সেইখানে এসেছিলেন । যখন সকলে চুপ থাকলেন, ভট্টজী আর সামলাতে পারলেন না । তিনি সেই ব্যক্তিকে কঠোর ভাষায় তিরস্কার করলেন আর তার প্রশ্নের উত্তরও দিয়ে দিলেন । তবুও সে সন্তুষ্ট হল না । তখন সে ভট্টজীকে বলল ‘আপনি বয়োজ্যেষ্ঠ, তাই আমি মুখ ৱুজে মেনে নিলাম কিন্তু অন্তর থেকে তা মানতে পারলাম না ।’ তখন ভট্টজী উঠে চলে গেলেন । এইবার আমার উত্তর দেওয়ার সময় এল । আমি বললাম— হিন্দুধর্ম সম্বন্ধে যে সকল কথা বললে তা অন্তত ফিরিয়ে নাও আর ঈশ্বর সম্বন্ধে যে নিজের বিশ্বাসের অভাব তা শোনো । সে তাতে রাজি হয়ে গেল । আমি বললাম— দিনের বেলায় চামচিকে  চোখে দেখতে পায় না ?— তুমি এর কোনো বৈজ্ঞানিক ব্যাখ্যা দিতে পারবে ?</p>
<p class="Text">সে বলল— ‘কখনো ভেবে দেখবার দরকার বোধ করিনি ।’</p>
<p class="Text">আমি বললাম— ‘বলবে, কেন সূের্যাদয়ের সঙ্গে সঙ্গেই পদ্মফুল ফোটে আর সূর্যাস্ত হলেই বন্ধ হয়ে যায় ? আকাশের সূর্য ও জলের পদ্মে কোনো আত্মীয়তা আছে ?’</p>
<p class="Text">অনীশ্বরবাদী বলল—‘বললাম তো, এই সব ব্যাপার কখনো ভেবেই দেখিনি ।’</p>
<p class="Text">আমি— ‘তুমি যখন প্রাকৃতিক নিয়ম বুঝতে সক্ষম নও তখন মন, বুদ্ধি, বাণীর অতীত ঈশ্বর প্রসঙ্গের কথা কেমন করে বুঝতে পারবে ? জেনে রাখো ঈশ্বর সম্বন্ধে জানতে হলে ঈশ্বর প্রদত্ত বুদ্ধি প্রয়োজন— তুলসী রঘুপতি সে নয়ন রঘুপতি দেখনহারি । যদি প্রকৃত ঈশ্বর জ্ঞান চাও তাহলে ঈশ্বর বিষয়ক বুদ্ধি লাভ করো ।’</p>
<p class="Text">অনীশ্বরবাদী বলল— ‘আমি তা চাই, বলুন কেমন করে পাব ।’</p>
<p class="Text">আমি— ‘বেশ, নিত্য এক ঘণ্টা ধ্রুবতারার দিকে দেখবে আর আগামী রবিবার আমার সঙ্গে এইখানেই দেখা করবে । অবশ্য তা একলা করতে হবে ।’ সে রাজি হয়ে গেল । সভা ভঙ্গ হল । সকলে চলে গেলেন ।</p>
<p class="Text">পরের রবিবার সেই ব্যক্তি এসেছিল আর আমাকে একটা ব্যক্তিগত লেখা চিঠি দিয়েছিল । সেই চিঠি জনসাধারণের সামনে পড়া ঠিক হবে না ভেবে সভায় তা পড়লাম না । পরে সেই চিঠি খুলে পড়ে দেখি লেখা আছে ‘মহাশয় ! আপনার কথা মতন চারদিন পরপর এক ঘণ্টা ধ্রুবতারার দিকে  একদৃষ্টে তাকিয়ে ছিলাম । প্রথম দিন কিছুই হল না । দেখতে গিয়েই সময় কেটে গেল । দ্বিতীয় দিন দৃষ্টি স্থির হল আর বহু বর্ণের দৃশ্যসকল দেখতে পেলাম যার আমি কিছুই বুঝতে পারলাম না । যখন আমি ঘরে এসে চিৎ হয়ে শুয়ে সেই সব কথা মনে করতে লাগলাম তখন হঠাৎ আমার প্রিয় কুকুরটি এসে বুকের উপর চড়ে বসল আর কানের কাছে মুখ এনে মানুষের মতন বলল— ‘এখনো ঈশ্বরে অবিশ্বাস ?’ সে রেগে লাফিয়ে নেমে গেল । দূরে গিয়ে বসল আর অশ্রুমোচন করতে করতে দেহত্যাগ করল । এই অলৌকিক ঘটনায় আমি বিমূঢ় হয়ে গেলাম । আমার সন্দেহ ঘুচে গেল । আমার বিশ্বাস হল যে কুকুরের মুখ থেকে শোনা মানব কণ্ঠ ঈশ্বরেরই ছিল । তৃতীয় দিন আমি যখন ধ্রুবতারা দেখতে বসলাম তখন কে যেন আমার বাণী হরণ করে নিল । সেই দিন থেকে আমি কথা বলতে পারি না । তাই আমি এইসব লিখে জানালাম । আপনাকে অসংখ্য ধন্যবাদ । যদি কোনো উপায় বলে দেন যাতে আমি আবার কথা বলতে পারি । তাহলে আমি আপনার আজন্ম ঋণী থাকব । ইতি আপনার স্নেহভাজন— সেমুএল সাকসান ।’</p>
<p class="Text">চিঠি পড়ে তো আমি হতবাক । আমার চোখ দিয়ে জল বেরিয়ে এল । আমিও কথা বলতে পারছিলাম না । লোকজন সকলে অবাক হয়ে তাকিয়ে ছিল । আমার ঘনিষ্ঠ বন্বু ত্রিপাঠী আমার হাত থেকে সেই চিঠি নিতেই পত্রলেখক তাঁর উপর ঝাঁপিয়ে পড়ল আর চিঠিটা ছিঁড়ে ফেলে দিল । আর একজন (নাম মজীদ) চিঠির ছেঁড়া অংশগুলো নিয়ে নিজের পকেটে পুরল আর এই বলে চলে গেল যে সঙ্গে রেখে সে পাঠোদ্ধার করবার চেষ্টা করবে ।</p>
<p class="Text">কিছুক্ষণ পরে আমি সামলে নিলাম । তখন আমি সেমুএলকে বললাম—‘যদি প্রতিজ্ঞা কর ধ্রুব তারা সাক্ষী রেখে যে ভবিষ্যতে ভুলেও আর অবিশ্বাস মনে আনবে না তাহলে তোমার কথা বলা আবার ফিরে পেতেও পার ।’ সে তেমনই করেছিল আর পরের দিন থেকে বাক্শক্তি ফিরে পেয়েছিল । তারপর একবার তার সঙ্গে দেখা হয়েছিল । তারপর কে জানে কোথায় চলে গেল । আর একটা কথা বলা প্রয়োজন । তার আসল নাম ছিল শ্যামলাল সাকসেনা । খ্রিস্টানদের সঙ্গলাভ করে তার নামের ওই হাল হয়েছিল । আমাদের মনে রাখতে হবে যে অক্সফোর্ডের প্রফেসর মৈকডোল সংস্কৃত পাঠের প্রভাবে নিজের নাম শ্রীমুগ্ধালনাচার্য আর ডা. এনী বেসেন্ট হিন্দুধর্মকে ভালোবেসে নিজের নাম বাসন্তী দেবী করেছিলেন ।</p>
<p class="Text para-style-override-6">কাের্য অনীশ্বরবাদী</p>
<p class="Text">মানুষের সহজাত প্রবৃত্তি যে সে লুকিয়ে পাপাচরণ করে । সে চারদিকে ভালো করে দেখে নেয় যে তাকে কেউ দেখে ফেলেছে কিনা কিন্তু তখন তার এই কথা মনে থাকে না যে ঈশ্বর তো সর্বব্যাপী । তিনি তো দেখছেন আর একদিন তাকে সেই কর্মের খেসারত দিতেই হবে । এ কথা সর্বতোভাবে সত্য যে আজ পর্যন্ত যা পাপ হয়েছে, হাজার লুকিয়ে করলেও সব পরে জানতে পারা গিয়েছে । অপরাধী (বর্বাহট খুনের মামলায়) স্বয়ং অপরাধ স্বীকার করে নিয়েছে দেখা যায় । যখন লোকে পাপ করে তখন তারা ঈশ্বর ভুলে যায় আর কার্যত অনীশ্বরবাদী হয়ে যায় । অষ্টম প্রহর আস্তিক থাকা তো সন্তের পক্ষেই সম্ভব ।</p>
<p class="Text">প্রশ্ন— ঈশ্বরের অস্তিত্বের প্রমাণ কী ?</p>
<p class="Text">উত্তর— প্রমাণ এইরকম—(১) অবতার পুরুষরূপে অথবা সন্ত, আচার্য, পির-পয়গম্বর আউল রূপে ঈশ্বরের এই ধরাধামে আবির্ভূত হয়ে ধর্ম সংস্থাপন এবং সকল মানবোচিত ভাবের বিকাশ করে সকলের মর্যাদা রক্ষা করা আর নিজ অলৌকিক চরিত্রে ইতিহাসের (প্রাচীন ঘটনাবলীর) মাহাত্ম্য বৃদ্ধি করা— এটা এমন এক ঐতিহাসিক প্রমাণ যা নাস্তিকরাও মানে । একজন সুন্দর কথায় বলেছেন—</p>
<p class="Shlok-Color-2">বজূদ ভগবতকী হৈ নিশানী, </p>
<p class="Shlok-Color-2">সনেহা আচার্যকী কহানী ।</p>
<p class="Shlok-Color-2">যহী তো হৈ শক্লে আসমানী, </p>
<p class="Shlok-Color-2">সিবায় ইসকে পতা নহীঁ হৈ ॥</p>
<p class="Text">(২) যা আমরা চাই তা হয় না আর যা আমরা কখনো কল্পনাও করিনি তা ঘটেই যায় । কেউ দুঃখ কামনা করে না কিন্তু বিভিন্ন ধরনের দুঃখ মানুষকে ঘিরে থাকে । ‘<span class="char-style-override-1">অস ইচ্ছিত আবহিঁ বরিআই ।</span>’ এই কার্য জড় প্রকৃতির নয় বরং কোনো চৈতন্যময়ের, যিনি ন্যায় সহকারে নিরপেক্ষতা রেখে সাবধানে এই বিশ্ব শাসন করে যাচ্ছেন । প্রতি শাসিত অর্থাৎ দুর্দশাগ্রস্ত প্রাণী শাসকের সম্বন্ধে অজ্ঞ থাকতে পারে না । দুঃখযুক্ত জীব নাস্তিক ও অনিশ্বরবাদী হতে পারে না । এই হল ধ্রুব সিদ্ধান্ত । অতি বড় তর্ককুশল, নাস্তিক ও অনিশ্বরবাদীও বিপন্ন অবস্থাতে সকল তর্ক প্রবৃত্তি হারিয়ে ফেলে আর সেই চৈতন্যময়ের প্রত্যক্ষ অনুভব লাভ করে । জগতে দুঃখের পরিমাণ অধিক থাকায় আশা করা যায় যে এমন সময় কখনো হবে না যখন জগতে ঈশ্বরের অস্তিত্ব স্বীকারকারীর অভাব ঘটবে ।</p>
<p class="Text">(৩) জগতের অদ্ভুত ঘটনাসকলও কোনো অদ্ভুত চৈতন্যময় সত্তার প্রমাণ বহন করে । জগতের ইতিহাসই তার প্রমাণস্বরূপ ।</p>
<p class="Text">(৪) প্রসিদ্ধ মেধাসম্পন্ন ব্যক্তিগণও মুক্তকণ্ঠে স্বীকার করেছেন যে অপ্রতিহত ইচ্ছা ও শক্তির চৈতন্যময় আধার ঈশ্বরই ।</p>
<p class="Text">(৫) সমুদ্রে বায়ুর প্রভাবে যেমন ঢেউ ওঠে সেইরূপ ভাবেই চৈতন্যময় সত্তা থেকে ইচ্ছাময় শক্তির প্রাদুর্ভাব ঘটে এবং সেই ইচ্ছায় কাের্যর বিকাশ হয় । সেই চৈতন্যময় সত্তাকেই ঈশ্বর বলে ।</p>
<p class="Text">(৬) সৃষ্টি বিকাশ ও সুশৃঙ্খল সঞ্চালনের অটল এবং অখণ্ড নিয়ম যে অখণ্ড চৈতন্যময় সত্তার ভ্রূবিক্ষেপের উপর নির্ভরশীল, তাই ঈশ্বর ।</p>
<p class="Text">(৭) বেদ-শাস্ত্রে শুদ্ধ-আধারে প্রতিষ্ঠিত জ্ঞান-ক্রিয়াসম্পন্ন চৈতন্যকে ঈশ্বর বলে ।</p>
<p class="Text">(৮) স্থূল, সূক্ষ্ম এবং কারণ— এই তিন লোকে সমভাবে বিচরণকারী এই জীবাত্মাই সর্বশক্তিমান ঈশ্বরের অস্তিত্বের প্রমাণ দেয় কারণ এই জীবাত্মাই সর্বশক্তিমান ঈশ্বরেরই অংশবিশেষ । জীব অল্পশক্তিসম্পন্ন এবং ঈশ্বর সর্বশক্তিমান । প্রথমটি অণু হলে দ্বিতীয়টি বিভু । ভেদ এইটুকুই । এই অসমশক্তি ভাজন জীব সতত পূর্ণত্ব লাভ করতে চেষ্টা করে । কারণ যেখানে ভূত, ভবিষ্যৎ ও বর্তমান রূপে কালের বিভাজন নেই অর্থাৎ সতত বর্তমানই থাকে, যেখানে ভাব ও ক্রিয়া আলাদা নয়, এই জীব যখন অজ্ঞানের পরিধান পরিহার করে নিজ স্বরূপের অনুভূতি লাভ করে তখন যে জ্যোতিতে সেই তন্ময়তা লাভ হয় সেই জ্যোতি ঈশ্বর ।</p>
<p class="Text">(৯) জগতে বিশ্বাস ও প্রেম ঈশ্বরেরই প্রতীক । প্রত্যেকের মধ্যে এর বোধ বর্তমান । বিশ্বাস হলেন হর আর প্রেম হলেন হরি— এই কথা বড় বড় মহাপুরুষগণ বলেন । সকল সম্প্রদায়ের মূলে থাকে বিশ্বাস । তাঁদের দার্শনিক আধার বস্তুত কাল্পনিকই, বাস্তব নয় । প্রেমই ঈশ্বর আর ঈশ্বরই প্রেম— একথা বলতে কেউ-ই পিছপা হয় না । বিশ্বাস ও প্রেম ছাড়া জাগতিক ব্যবহার অসম্ভব হয় । তাই যদি স্ত্রীর কপটতা বিরহিত প্রেম তার পতিতে থাকে তাহলে তার জন্য তার পতিই ঈশ্বর । পুত্রের বিশুদ্ধ প্রেম যদি পিতাতে থাকে তাহলে তার পিতাই তার ঈশ্বর ।</p>
<p class="Text">প্রশ্ন— নিজস্ব কোনো ঘটনা বলুন ।</p>
<p class="Text">উত্তর— তা যে একান্ত গোপনীয় । বলব কেমন করে ! তা আবার লিখে জানিয়ে দেওয়া তো আরও শক্ত ব্যাপার । অবশ্য এমন ঘটনা যা অবোধ অবস্থায় কিছু ব্যক্তিকে বলা হয়ে গিয়েছে তা প্রকাশ করলে যদি পাঠকদের হৃদয়ে কিছু প্রভাব পড়ে তাতে কোনো দোষ হয় না । একটা ঘটনা বলছি ।</p>
<p class="Text">জন্মভূমি খেড়া গ্রামে একটি মন্দির আছে । সেইখানে তখন এক পণ্ডিতজী বাল্মীকি রামায়ণ পাঠ করতেন । সেই ধর্মকথায় আমি নিত্য যেতে শুরু করলাম । যেদিন কথা বিসর্জন হল তখন আমি এই ভেবে অশ্রুমোচন করতে থাকলাম যে কাল থেকে আর এই কথা শুনতে পারব না । সকলে আমাকে বোঝাতে লাগল । পণ্ডিতজীও ভালো ভালো শ্লোক ও ‘শ্রীরামচন্দ্র কৃপালু ভজু মন’ স্তুতি লিখে দিলেন । কেউ ফল, কেউ মিষ্টি খেতে দিল, বড়রা বকুনি দিল কিন্তু আমার অশ্রু সম্বরণ করা হল না । লোকেরা আমাকে ধরে বাড়ি পৌঁছে দিয়ে গেল । মা কোলে নিয়ে আদর করল তাতেও কাজ হল না । রাত সেইভাবেই কেটে গেল । এইরূপ অবস্থা আমার তিনদিন পর্যন্ত ছিল । গৃহকোণে একান্তে থেকে রামায়ণের কথা স্মরণ করে চোখের জল ফেলা চলতে লাগল । শেষে অন্ধকার রাত্রে হঠাৎ এক জ্যোতির্ময় মুকুটধারী মহাপুরুষের আবির্ভাব হল যিনি অল্প কথায় জীবনযাপন হেতু ছন্দময় ভাষায় এমন উপদেশ দিলেন যে তা চিত্তে অঙ্কিত হয়ে গেল ।</p>
<p class="Text para-style-override-2">প্রভাতে লিপিবদ্ধ করে আমি তা নিত্য পাঠ করতে লাগলাম । তা কবিতায় ‘<span class="char-style-override-1">পয়মেয়ার</span>’ নামে বিক্রম সম্বৎ ১৯৬৫ সালে একটি বই-এর আকারে প্রকাশিত হয়েছে । এই আধ্যাত্মিক জীবনের আধার সেই কবিতাই । এই অধম জীবের উপরে যেমন কৃপা ভগবান করেছিলেন তা যেন তিনি সকলের উপর করেন ।<span></span></p>


<p class="Page-Break"> </p>
<p class="Chapter-Heading" id="toc_marker-15">মদনমোহন শাস্ত্রী</p>
<p class="Text">আমার  তখন বয়স মাত্র চোদ্দ বৎসর । পাঞ্জাবে একলাই গিয়েছিলাম । সেইখানে আমার মামার বাড়ির লোকেরা এসে আমকে ঘোড়ার পিঠে চড়িয়ে নিয়ে গিয়েছিলেন । আমি আমার ঠাকুরকেও (বিগ্রহটিকে) সঙ্গে নিয়ে গিয়েছিলাম । পথে সকলে ঘোড়া ছোটাতে শুরু করলেন আর আমার ঘোড়াও তাদের সঙ্গে ছুটতে লাগল । আমার ঘোড়ায় চড়া ভালো করে জানা ছিল না তাই অল্প দূরে যেতেই আমি ঘোড়া থেকে মাটিতে ছিটকে পড়লাম । সেই দুর্ঘটনায় আমার ঠাকুর (বিগ্রহ) সোজা উপচে পড়া খালের জলে গিয়ে পড়ল ।</p>
<p class="Text">মাটি থেকে উঠে আমি আমার ঠাকুর খুঁজতে লাগলাম । অনেক খোজাখুঁজি করেও তাঁর হদিশ পাওয়া গেল না । আমার তখন মন খারাপ হয়ে গেল । আমার সঙ্গীরা আমাকে সান্ত্বনা দেওয়ার চেষ্টা করলেন কিন্তু আমার কষ্ট লাঘব হল না । সকলে আমাকে অনেক বোঝালেন আর আমাকে মামার বাড়ি নিয়ে এলেন । কিন্তু ঠাকুরকে হারানোর বেদনা আমাকে পেয়ে বসল । আমি অনাথের মতন ব্যাকুল হয়ে অশ্রুমোচন করতে থাকলাম । আমার অবস্থা আমার মামার বাড়ির লোকেদের দুঃখগ্রস্ত করে তুলল । আমার তখন কিছু খেতেও ভালো লাগছিল না । সকলে যখন আমাকে খাওয়ার জন্য ডাকলেন আমি সোজা বলে দিলাম— যতক্ষণ না আমার বিগ্রহ পাওয়া যাচ্ছে আমি অন্নগ্রহণ করব না ।</p>
<p class="Text">দিনান্তে আমার মা-বাবারও আগমন হল । আমাকে অশ্রুসজল দেখে তাঁরা আমাকে শান্ত করলেন আর এক রকম জোর করেই দুটি খাইয়ে দিলেন । তা অতি কষ্টে-দুঃখে আমার গলা দিয়ে নামল । আমি অশ্রুপাত করতেই থাকলাম ও সেইভাবেই রাত্রে শুতে গেলাম ।</p>
<p class="Text">নিদ্রাকালে আমি একটা স্বপ্ন দেখলাম । একজন সুপুরুষ আমার ঠাকুরকে নিয়ে আমার কাছে এসে বললেন—‘নাও তোমার ঠাকুর নাও । ভালো করে দেখে নাও তোমার ঠাকুরই কিনা !’ আমি সানন্দে তাঁর কাছ থেকে আমার ঠাকুরকে নিলাম । আমার তখন আনন্দ আর ধরে না । এমন সময়ে আমার ঘুম ভেঙে গেল । ঘুম ভেঙে দেখলাম যে সেই ব্যক্তি নেই আর আমার ঠাকুরও নেই । আমি আবার হতাশ হয়ে পড়লাম আর নৈরাশ্য আমাকে ঘিরে ধরল ।</p>
<p class="Text">পরদিন সকালে খবর পেলাম যে ঠাকুর পাওয়া গিয়েছে । জানা গেল যে ঘটনাকালে খালে হঠাৎ জল উপচে পড়েছিল যা পরে আবার নেমে গিয়েছে । এক মহিলা নিজের ছেলেকে নিয়ে কাপড় কাচবার জন্য খালে যাচ্ছিলেন তিনিই জল সরে যাওয়ায় আমার ঠাকুরকে পেয়েছেন । আমার হাত থেকে ঠাকুরের খালের জলে পড়ে যাওয়ার ঘটনা তখন জানাজানি হয়ে গিয়েছিল । সেই ছেলেটি ঠাকুরকে কুড়িয়ে পেয়ে মাকে দিয়েছিল । একজন লোক আমার ঠাকুরকে অল্পক্ষণের মধ্যে আমার কাছে দিয়ে গেল ।</p>
<p class="Text">হারানো ঠাকুরকে আবার ফিরে পেয়ে আমার যে খুব আনন্দ হয়েছিল তা বলাই বাহুল্য । তখন সেই ঠাকুরের পূজা করে ও তাঁর প্রসাদ পেয়ে আমি কৃতার্থ হয়ে গিয়েছিলাম । এই ঘটনার বিবরণ বলতে গিয়ে মনে সংকোচ হয় যে আমি যেন অপরাধী না হয়ে যাই ।</p>
<p class="Text para-style-override-4"><span class="char-style-override-1">(২)</span></p>
<p class="Text">আজ থেকে ষাট বৎসর আগের কথা । বাবু শিবদয়াল সস্ত্রীক পাঞ্জাব থেকে কাশী এসেছিলেন । তিনি এই সিদ্ধান্ত নিয়েছিলেন যে ঈশ্বর যেমন ভাবেই তাঁকে রাখুন তিনি এই মোক্ষধাম কাশী ছেড়ে অন্যত্র যাবেন না । তিনি নীচী ব্রহ্মপুরীতে একটি ছোট বাড়ি কিনলেন, একটি ছোট ব্যবসা শুরু করলেন আর সদাচার ও সরলতা সহযোগে ঈশ্বরের গুণ-সংকীর্তন করে শরণাগত হয়ে দিন কাটাতে লাগলেন ।</p>
<p class="Text">এক দিন রাত্রে তিনি একটা স্বপ্ন দেখলেন । আনন্দঘন নন্দনন্দন বংশীধর শ্রীকৃষ্ণ তাঁকে দর্শন দিয়ে বললেন— ‘ভাই ! আমি তোমার বাড়ির দেওয়ালের মধ্যে রয়েছি । কাছ দিয়ে নর্দমার জল যায় তাতে বড় দুর্গন্ধ । আমাকে এইখান থেকে বার করে নিয়ে এস ।’ স্বপ্ন দেখেই শিবদয়ালবাৱুর ঘুম ভেঙে গেল । তখন তাঁর সামনে থেকে সেই অদ্ভুত সুন্দর মূর্তি অদৃশ্য হয়ে গিয়েছিল । এই বিচিত্র স্বপ্নে তাঁর কৌতুহল হল । অনেক চিন্তা মনে আসতে লাগল । সকাল হতেই তিনি কয়েকজন পণ্ডিতের কাছে করণীয় সম্বন্ধে জানতে চাইলেন । এক পণ্ডিত বললেন— ‘ভাই ! স্বপ্নের কথা কিছু বলা যায় না । বেশ, আজ আপনি শ্রীভগবানের কাছে প্রার্থনা করে শুতে যাবেন । যদি আবার স্বপ্ন দেখেন তা হলে কাল আবার ভেবে দেখা যাবে ।’ পণ্ডিতের বিশ্বাস হয়নি বলে এইভাবে শিবদয়ালবাবুকে তিনি প্রবোধ দিলেন ।</p>
<p class="Text">তিনি তেমনই করলেন । নিদ্রাগমনের পূর্বে পবিত্রতা সহকারে বিশুদ্ধ চিত্তে তিনি প্রার্থনা করে শয়ন করলেন । আবার তিনি একই স্বপ্ন দেখলেন । শ্রীভগবান সেই রূপেই দর্শন দিয়ে বললেন— ‘তুমি অন্য লোকেদের জিজ্ঞাসা  কেন করছ ? আমি কি তোমাকে অনর্থক আদেশ দিচ্ছি ?’</p>
<p class="Text">ধড়মড় করে শিবদয়ালবাবু উঠে বসলেন আর ঈশ্বর স্মরণ করে রাত কাটালেন । সকাল হতেই তিনি রাজমিস্ত্রি ডেকে বাড়ি ভাঙতে শুরু করলেন । তাঁর কীর্তি দেখে লোকজন হাসাহাসি করতে লাগল আর ব্যঙ্গবিদ্রূপ করতে থাকল । এমন সময়ে যেই রাজমিস্ত্রি একটা দেওয়ালে আঘাত করল তখনই চুনসুরকির মধ্যে লুকিয়ে রাখা বৃন্দাবনেশ্বর বিপিনবিহারীর এক স্বর্ণবিগ্রহ বেরিয়ে এল । সেই সময়ে সেইখানে বহু লোকের সমাগম হয়েছিল । শিবদয়ালবাৱুর এক শিশুকন্যা মুন্নাদেবী সেইখানে দাঁড়িয়ে ছিল । তার দৃষ্টি চুনসুরকির মধ্যে সাঁটা মূর্তির উপর পড়তেই সে বলল— ‘বাবা, দেখ তো ওটা কী ?’</p>
<p class="Text">শিবদয়ালবাৱু সেই মদনমোহনের সুবর্ণময় বিগ্রহ দেখে আনন্দে লাফিয়ে উঠলেন । তাঁর আনন্দের সীমা ছিল না । তিনি আনন্দে বিহ্বল হয়ে অশ্রু বিসর্জন করতে লাগলেন । শ্রীভগবানের বিগ্রহকে তিনি চুনসুরকি থেকে মুক্ত করে আলাদাভাবে পুরোহিত ডেকে সকল বিধি মেনে সেই বিগ্রহকে নিজ গৃহে প্রতিষ্ঠিত করলেন । তখন থেকে তিনি সপরিবারে শ্রীভগবানের সেবায় নিজেকে যুক্ত করলেন । ঈশ্বরপ্রসঙ্গ আলোচনা ও অর্চনা নিয়মিত হতে লাগল ।</p>
<p class="Text">ঈশ্বরের কৃপায় তাঁর সার্বিক উন্নতি হতে লাগল আর অল্প দিনেই তিনি প্রভূত সম্পত্তির মালিক হয়ে গেলেন । চতুর্মাস, গ্রীষ্ম, শীত আদিতে ঠাকুরের বিভিন্ন উৎসবাদির সঙ্গে তাঁর দিন কাটতে লাগল । তাঁর নিষ্ঠা এত বেশি হল যে কিছু করবার পূর্বে তিনি তা শ্রীভগবানকে নিবেদন করতেন এবং আদেশ অনুসারে আচরণ করতেন ।</p>
<p class="Text para-style-override-2">সুখ-দুঃখ, ভালো-মন্দ সব কাের্যই ঠাকুরের আদেশ পালন করতে করতে নিজ জীবনের শেষ দিন পর্যন্ত তিনি ঠাকুরের সেবা করে পরম শান্তি লাভ করেছিলেন ।<span></span></p>


<p class="Page-Break"> </p>
<p class="Chapter-Heading" id="toc_marker-16">এডউইন গ্রীভস</p>
<p class="Text">(১) ঈশ্বরে বিশ্বাস কেন ? উত্তরে আমরা দুই ভাবে বলতে পারি ।</p>
<p class="Text">(ক) প্রজ্ঞা দৃষ্টি দ্বারা এই বিশ্বে যে সুব্যবস্থা আমরা দেখি তাতে মানতেই হয় যে সৃষ্টি ও পরিপালন ক্রিয়ার অন্তরালে কোনো বিশেষ বুদ্ধির হাত আছে আর তা যেন কেউ প্রয়োগও করছে । নিয়ন্ত্রণ কর্তা ছাড়া যে এমন সৃষ্টি সুচারুভাবে চলতে পারে, তা সম্ভব নয় ।</p>
<p class="Text">(খ) নৈতিক ও ধার্মিক দৃষ্টিতে আমাদের সহজ বুদ্ধিতে বোধ হয় যে এমন শক্তি সতত বিদ্যমান যিনি সমগ্র জগৎ নিয়ন্ত্রণ করেন আর আমরা তাঁর সঙ্গে নিত্যযুক্ত । এই শক্তি প্রত্যক্ষ করে যে সকল ভাব পুষ্ট হয় তার মধ্যে ঈশ্বরের অস্তিত্ব সম্বন্ধে ভাবনাই সর্বশ্রেষ্ঠ ।</p>
<p class="Text">(২) প্রশ্ন — ঈশ্বর না মানলে ক্ষতি কী ?</p>
<p class="Text">উত্তরে বলা যেতে পারে— যদি জগতের কর্মসমূহে উদ্দেশ্য বা লক্ষ্যই না থাকে তাহলে যে সবই নিষ্প্রাণ হয়ে যাবে । তাতে জীবনে অসারতার অনুভূতি আসবে । আশা-আকাঙ্ক্ষা মুছে যাবে, ভালোবাসা সম্বন্ধ লোপ পাবে আর জীবন একটা মায়াময় দৃশ্য হয়ে যাবে যাতে আনন্দ লাভ করবার ইচ্ছাই থাকবে না ।</p>
<p class="Text">(৩) ঈশ্বরের অস্তিত্ব প্রমাণ করবার জন্য আধ্যাত্মিক অথবা তার্কিক যুক্তির কোনো বিশেষ মূল্য নেই । স্কটল্যান্ডবাসী এক লেখক নিজ রচনায় ঈশ্বরের অস্তিত্ব প্রমাণ করবার জন্য যে সকল যুক্তি দিয়েছেন তার বিপক্ষে বলার কিছুই নেই  । কিন্তু সেই বই পড়ে আমার মনে হয়েছে যে তা যেন আস্তিককে সন্দেহপরায়ণ করেও তুলতে পারে ।</p>
<p class="Text">আমি তো বিশ্বাস করি যে জীবাত্মা পরমাত্মার সঙ্গ সতত কামনা করে আর সে সতত এই চায় যে ভগবান তাকে সাহায্য করুন, তার পথ প্রদর্শন করুন ও শক্তি প্রদান করুন । এইরূপ বাসনা করলে ঈশ্বর তার সঙ্গে মিলিত হন আর তার ইচ্ছা পূরণ করেন । বিপদকালে যে ভগবানকে মনে পড়ে এবং এই বিশ্বাসে সতত অধিষ্ঠিত থাকি যে তিনি আমার সকল প্রয়োজন পূর্ণ করবেন, সেই ভগবানের প্রতি আমাদের অন্তরে ও মন-বুদ্ধিতে যে লালসা থাকে সেই লালসাকে পূর্ণ করবার জন্য যে কৃপা— তাই ভগবানের স্বরূপ । ভগবান আমাদের কেবল লৌকিক প্রয়োজনসকলই পূর্ণ করেন না বরং এই আশাভরসা দিয়ে নিশ্চিন্ত করেন যে এখনও আমাদের তাঁর কৃপার দরকার আছে । তিনি কৃপা আমাদের উপর নিশ্চয়ই করবেন এবং ভবিষ্যতেও আমাদের জিজ্ঞাসাসমূহের নিরসন করে সব রহস্য উদ্ঘাটন করবেন । তিনি ভগবান যিশুরূপে আমাদের এত সমীপে এসেছেন এবং নরদেহে আমাদের মুক্তির জন্য যে আত্মবলিদান করে গেলেন আর মৃত্যুর পরেও আবার উঠে যে স্বর্গ গমন করলেন এই কথাই আমাদের তাঁর প্রেমের পূর্ণ নির্ভরতা দেয় । তিনি প্রতি বিপদকালে আমাদের সাহায্য করবার জন্য প্রস্তুত থাকেন এই বিশ্বাস ও তার প্রত্যক্ষ অনুভূতিতে বড় আনন্দ নিহিত দেখি । তাহলে মৃত্যুর পরে তাঁর চিরন্তন সখ্যের আনন্দ আমাদের অবশ্যই লাভ হবে ।</p>
<p class="Text">(৪) প্রত্যক্ষ অনুভূতির কথা জিজ্ঞসা করা হয়েছে । আজ থেকে প্রায় একষট্টি বৎসর পূর্বের কথা । আমার এই অনুভূতি লাভ হয়েছিল যে ভগবানের উপর পূর্ণ বিশ্বাস ও ভরসা হলে আমাদের জীবনে কত পরিবর্তন আসে ! তার পূর্বে আমি নাস্তিক ছিলাম না কিন্তু তখন এরূপ স্বীকার করা যে ভগবান আছেন, যিনি জগতের ও জীবের প্রপঞ্চের শাসনকর্তা, এ যেন বহুকাল থেকে চলে আসা শিষ্টাচারকে স্বীকৃতি দেওয়া মাত্র ! আমি বহুকাল থেকে এই প্রয়োজন অনুভব করছিলাম যে আমার তাঁর সামীপ্য ও আত্মীয়তা লাভ করা উচিত কিন্তু আমি তার জন্য কোনো বিশেষ চেষ্টা করিনি । বহু সময় এমন হয়েছে যেমন বললেও তা করিনি আর করা কার্যতে মন সায় দেয়নি, তার বারণও শুনিনি ।</p>
<p class="Text para-style-override-2">এই রকম অবস্থা আমার উনিশ-কুড়ি বৎসর পর্যন্ত ছিল । এর পরে ধীরে ধীরে আমার অদ্ভুত পরিবর্তন হতে লাগল । আমার যেন মনে হতে লাগল যে প্রভু যিশু আমার নিকটেই আছেন অথবা বলা যায় আমি তাঁর কাছেই আছি । তখন আমার কুকার্য থেকে বিরত থাকবার ও সুপথের অনুসরণ করবার জন্য তাঁর সাহায্য অনুভূত হতে লাগল । সেই দিন থেকে প্রভু যিশুর রূপে  প্রতিষ্ঠিত ভগবানের সেই সঙ্গ কখনো ভঙ্গ হয়নি । আমার বিচার-বিবেচনা অনুসারে পথ চলতে আমি বহু ভুল করেছি ও নিরাশও হয়েছি কিন্তু আমার বিশ্বাস ভগবানের উপর সতত স্থির ছিল আর দেখতে দেখতে আমি একাশিতে উপনীত হয়েছি । আমার উপর ভগবানের সেই কৃপা বর্তমান  সকল বিপদে ও জীবনের সকল সমস্যা ও জটিলতাকে আমি মুখোমুখি হতে ভয় পাই না । হয়তো আমি সব ক্ষেত্রে  সফল হই না কিন্তু তাঁর কৃপা-ভরসায় এই বিশ্বাস রাখি যে ভগবান সকলের উপরে বিরাজমান আছেন আর শেষে তাঁর জয় হবেই । আমার পূর্ণ বিশ্বাস আছে যে জীবনে ও মৃত্যুতে যা কিছু হবে তাতে কল্যাণই হবে ।<span></span></p>


<p class="Page-Break"> </p>
<p class="Chapter-Heading" id="toc_marker-17">মহম্মদ হাফিজ সৈয়দ</p>
<p class="Text">(১) ঈশ্বরে বিশ্বাস রাখবার বিশেষ কারণ হিসেবে যা প্রথমে মনে পড়ে তা হল যে, তা অক্ষয় শান্তি ও সুখ লাভের নিশ্চিত পথ । যারা জানেন যে দেহ, মন ও বুদ্ধির উপরেও এক মহান বস্তু বর্তমান, তাঁরা অনুভব করেন যে তাঁদের অন্তরে অধিষ্ঠিত এক আরও শাশ্বত অধিক স্থায়ী বর্তমান বস্তু আছেন । তাই আত্মা যার বিকার, ক্ষয় অথবা মৃত্যু নেই  তা সতত সমরূপে বিরাজমান । এই আত্মার জ্ঞান ও অনুভূতি লাভ করলে মানুষ কালে ঈশ্বর লাভ করে যা তাকে শান্তি, বিভূতি ও আনন্দ সব কিছু দেয় । তাই তো মানব সাধনার প্রধান লক্ষ্য । আমরা ইন্দ্রিয়গ্রাহ্য বিষয়রূপ অরণ্যে এই জন্যই বিচরণ করে বেড়াই  আর ক্ষণিক ও তুচ্ছ বস্তুর পিছনে ছুটে যাই যাতে আমাদের সুখ হয় । সুখ পেয়েও আমাদের পরিতৃপ্তি হয় না আর আমরা আরও বেশি স্থায়ী বস্তুর খোঁজ করি । তখন আমাদের দৃষ্টি অন্তর্মুখ হয় আর আমরা দেখি যে আমরা যা অন্বেষণ করে বেড়াচ্ছি তা আসলে আমাদের আত্মা । আত্মার প্রকৃত স্বরূপ আনন্দরূপে অবস্থান । তাই যাঁরা নিজ আত্মাতেই রমণ করতে অভ্যাস করেন তাঁরা স্বভাবত মহান আনন্দ লাভ করে থাকেন । একই আত্মা আমাদের সকলের মধ্যে বিরাজমান থাকে সমরূপে  । তাই হল আত্মার আত্মা ও প্রাণের প্রাণ । তাই হল জীবন ও আভ্যন্তরিক প্রকাশ । এই এক আত্মাকে  জানবার নামই সকলকে, ব্রহ্মকে ও ঈশ্বরকে জানতে পারা । আত্মা জীবাত্মার রূপে ততক্ষণ কখনো যথার্থ শান্তি ও সুখ অনুভূতি লাভ করে না যতক্ষণ না তার ঈশ্বর দর্শন হয় । যখন মানুষ দৈনিক জীবনে নিজ প্রকৃত সত্তা অর্থাত্ আত্মার অনুভূতি লাভ করে তখন সে ভগবানের প্রত্যক্ষ জ্ঞান, বিশ্বাস ও নিষ্ঠা অর্জন করে ।</p>
<p class="Text">(২) প্রশ্ন ওঠে ঈশ্বরে বিশ্বাস না করলে ক্ষতি কী ? এই প্রশ্নের উত্তরও উপরোক্ত আলোচনার মধ্যেই নিহিত আছে । এই অজ্ঞানজনিত ঈশ্বরের অস্তিত্বে অবিশ্বাসে ঈশ্বরের কিছুই এসে যায় না । বরং যারা বিশ্বাসপূর্বক সেই সত্তার শাশ্বত ধারার সঙ্গে যুক্ত হতে পারে না তারা ঈশ্বরের অস্তিত্বের প্রতি অজ্ঞানজনিত অবিশ্বাসের ফলে অখণ্ড শক্তি, শান্তি ও আনন্দ থেকে বঞ্চিত হয় । মানুষ বিশ্বাস করল বা করল না তাতে ঈশ্বরের অস্তিত্ব ও শাশ্বত সত্তার লাভক্ষতি কিছুই নেই, তাই অবিশ্বাসে ক্ষতি কেবল তারই যে তা মানে না ।</p>
<p class="Text">ঈশ্বরের অস্তিত্ব সম্বন্ধে যতই কূট তর্কবিতর্ক অথবা নেতিবাচক সিদ্ধান্ত প্রচার হোক না কেন সেই শাশ্বত অস্তিত্বের অবক্ষয় হয় না । তা সতত বিদ্যমান থাকে । আজ যাঁরা ঈশ্বরে অবিশ্বাসী তারা ভবিষ্যতে অথবা পরের জন্মে মত পরিবর্তন করতে পারেন । যথাকালে সকলকেই বিকশিত হতে হবে, প্রসার লাভ করতে হবে ও উন্নত হতে হবে । মানুষ যেমন যেমন বিকশিত হয় তেমনভাবেই তার ঈশ্বরের অস্তিত্বে ধারণা পুষ্ট হতে থাকে ।</p>
<p class="Text">(৩) ঈশ্বরের অস্তিত্বের স্বপক্ষে যে সকল প্রমাণ সাধারণত দেওয়া হয় তা সন্তোষজনক বলা যায় না । কার্য-কারণ-ভাব, কর্তৃত্ব, পরিচালকতা ও পাপ-পুণ্যসমৃদ্ধ বিষয়সকল ঈশ্বরে নিষ্ঠা আনবার পক্ষে যথেষ্ট হয় না । এগুলির বিপক্ষেও অনেক যুক্তি হতে পারে । সেগুলির একমাত্র বিস্তৃত বিবরণ দেওয়ায় এটি উপযুক্ত স্থান নয় । নিশ্চিত প্রমাণ মানুষ তখনই পায় যখন সে আত্ম অনুভবের পথে চলে, যার উল্লেখ আগেই করেছি ।</p>
<p class="Text para-style-override-2">(৪) ঈশ্বরের কৃপায় আমার জীবনের ব্যক্তিগত ঘটনা-বিবরণ প্রকাশ করতে আমি ইচ্ছুক নই । তা আমার জীবনে সর্বদাই প্রচুরমাত্রায় ঘটেছে ।<span></span></p>


<p class="Page-Break"> </p>
<p class="Chapter-Heading" id="toc_marker-18">ভক্ত শ্রীকৃষ্ণপ্রেম</p>
<p class="Text">(১) ঈশ্বরকে কেন মানা উচিত ?</p>
<p class="Text">‘ঈশ্বর যে কী ?’ তার উত্তরে তাঁর অস্তিত্ব স্বীকার বা অস্বীকার করবার প্রশ্ন উঠতে পারে । সাধারণত এই ঈশ্বর বলতে কোনো ঈশ্বর সংশ্লিষ্ট মতামত বা কল্পনাই বোঝায় । কেউ কেউ ভাবেন যে ঈশ্বর হলেন স্বর্গ রাজ্যের কোনো অধিপতি, কেউ ভাবেন যে তিনি স্বর্গে বাস করা পিতা, কেউ ভাবেন যে তিনি স্বর্গে বিরাজমান প্রভু আর কিছু লোক ভাবেন যে তিনি ন্যায়াধীশ । এই সকল মানসিক চিন্তারাশি বা কল্পনামাত্র এবং এর মধ্যে একটাতে মন সায় না দিলেও তা বেছে নেওয়াই শ্রেয়স্কর ।</p>
<p class="Text">কিন্তু যদি ঈশ্বর বলতে ‘পরম তত্ত্ব’ বোঝায় তাহলে তো একটা কথা বেশ বোঝা যায়, যে যতক্ষণ মানুষ জানতে না পারে যে ‘প্রকৃত তত্ত্ব কী ?’ ততক্ষণ সে সব থেকে গুরুত্বপূর্ণ বিষয় সম্বন্ধে অজ্ঞ ।</p>
<p class="Text">(২) ঈশ্বর না মানি তাতে ক্ষতি কী ? </p>
<p class="Text">এই প্রশ্নের উত্তরেও সেই একই প্রসঙ্গ এসে পড়ে যে ঈশ্বর আসলে কী ? কোনো বিষয়ে ভুল বিশ্বাস না হওয়ায় ক্ষতি দেখি না, আর যথার্থ বিশ্বাস ততটাই লাভজনক কেননা তাতে জ্ঞান লাভ করতে আগ্রহী হই । জ্ঞানের এমনই মহত্ত্ব, আমি নিশ্চিতভাবে বলতে পারি যে পরমতত্ত্ব জ্ঞান ছাড়া মানুষ সুখ বা শান্তি কিছুই পায় না । সে কামনা-বাসনার দাস হয়েই থাকবে আর আশা ও ভয়ের বশীভূত হবে আর শেষে প্রাণ বিসর্জন করবে । এই কথা অক্ষরে অক্ষরে সত্য যে পরম তত্ত্বজ্ঞানী ছাড়া অন্য কেউই অমৃতলোক লাভ করতে সক্ষম হয় না ।</p>
<p class="Shlok-Color-2">তমেব বিদিত্বাতিমৃত্যুমেতি নান্যঃ পন্থা বিদ্যতেহয়নায় ।</p>
<p class="Text">এই হল পরম সত্য । এই কথা তবুও না স্বীকার করবার ধৃষ্টতা যার মধ্যে আছে, সে তা না মানুক !</p>
<p class="Text">(৩) ঈশ্বরের অস্তিত্ব প্রমাণে আপনার যুক্তি কী ? আমি যুক্তি-তর্কের বিচার করি না । আমি জ্ঞানের পূজারী । আমি সেগুলি খুব খুঁটিয়ে দেখেছি, শেষ পর্যন্ত সবই  প্রমাণিত হয় । ঈশ্বরের সত্তায় একমাত্র প্রমাণ কেবল জীবের নিজস্ব সত্তা অর্থাৎ প্রত্যক্ষ অনুভূতি । ঈশ্বরের অস্তিত্ব-অনস্তিত্ব সম্বন্ধে তর্ক করে বহু সময় ব্যয় করার কোনো মানে হয় না । তার চেয়ে বরং তর্ক-বিতর্ক সম্পূর্ণরূপে পরিহার করে সেই পরম তত্ত্বের স্বরূপ জানতে সচেষ্ট হতে হয় ।</p>
<p class="Text">যদি কেউ বলে যে ‘পরম তত্ত্ব’ আছে কিনা তাই জানা নেই তখন আমি বলব যে ‘পরম’ শব্দটাকে না হয় বাদ দিয়ে অন্য কোনো শব্দ ব্যবহার করুন । তাকে  ‘মূল’ বলতে পারেন অথবা আধারভূত বলে চিহ্নিত করতে পারেন কিন্তু একথা তো অবশ্যই মানতে হবে যে বিশেষ কোনো তত্ত্ব অবশ্যই আছে । প্রথমে ‘তত্ত্বটা যে কী ?’ তা খুঁজে বার করুন তারপর না হয় চিন্তা করা যাবে যে তাকে ‘ঈশ্বর’ বা অন্য কিছু বলা যায় কিনা ? তবে যারা আপনার সঙ্গে একমত নয় তাদের সঙ্গে ভালো ব্যবহার করুন কারণ এই প্রসঙ্গে ঋষিগণও একমত নন আর কেউই তা পূর্ণরূপে বর্ণনা করতে সক্ষম নয় কারণ তা মুখে বলা যে যায় না ।</p>
<p class="Shlok-Color-2">যতো বাচো নিবর্তন্তে অপ্রাপ্য মনসা সহ ।</p>
<p class="Text">(৪) আপনি কী নিজ জীবনের এমন কোনো ঘটনার উল্লেখ করতে পারেন যাতে ঈশ্বরের প্রতি বিশ্বাস বাড়ে ?</p>
<p class="Text">আপনার জীবনে যে অনুভূতি বাস্তবায়িত হয় সেটিই মূল্যবান । এছাড়া যতই সাধারণ বা অসাধারণ অনুভব হোক না কেন, সবই কর্মের পরিণাম-মাত্র, তার দ্বারা শুধু এটুকুই বোধগম্য হবে যে সেগুলি পূর্বতন কারণের বহিঃপ্রকাশ । অথবা সহজভাবে বললে আপনার অথবা অপরের জীবনের কোনো অনুভূতির মূলে অন্বেষণ করলে নারায়ণের সত্তা প্রকাশিত হবেই— কেননা এটিই সকল অনুভূতির মূল এবং এছাড়া কোনো অনুভূতি হতেই পারে না ।</p>
<p class="Text para-style-override-2">ঈশ্বরের কৃপা প্রসঙ্গে আমার একটা কথাই বলবার আছে । তাঁর কৃপা সূের্যর আলোকসম সকলের জন্যই প্রযোজ্য, কোনো বিশেষ ব্যক্তি ও সম্প্রদায়ের জন্য নয় । তাঁর কৃপা কোনো রাজা বা সম্রাটের মতন হয় না ।<span></span></p>


<p class="Page-Break"> </p>
<p class="Chapter-Heading" id="toc_marker-19">ভগবতীপ্রসাদ সিংহ</p>
<p class="Text">(১) যে সকল পাঠকের কোনো প্রকৃত যোগী অথবা মহাপুরুষের দর্শন লাভের সৌভাগ্য হয়েছে তাঁদের আশাকরি এই অনুভূতি লাভ হয়েছে যে তাঁদের মধ্যে কিছু  বৈশিষ্ট্য আছে । বৈশিষ্ট্য সাধারণত এমন ঘটনাকে বলে যা প্রাকৃতিক নিয়ম দ্বারা সংঘটিত বলে মনে হয় না । এই দৃষ্টিতে বলা যেতে পারে যে, যা অলৌকিক তা প্রাকৃতিক নিয়ম বহির্ভূত— আর নিয়মের বাহিরে কিছু নেই । যে নিয়মে এই বিশ্বব্রহ্মাণ্ড জগৎ ও প্রতি ব্যক্তির গতি নিয়ন্ত্রিত হয় সে নিয়ম অতি স্পষ্ট, সুনিশ্চিত ও বিবক্ষিত হয়ে থাকে । জ্ঞানের অভাবে তা আমাদের জানা সম্ভব হয় না । নিয়মগুলি দেখতে পাই না । এই সকলকেই আমরা অলৌকিক আখ্যা দিয়ে থাকি । আধুনিক পাশ্চাত্য বিজ্ঞান কেবল অতিশয় অসম্পূর্ণ ও প্রসঙ্গবিশেষে অস্বাভাবিকই নয়, অতিশয় রূঢ়ভাষী ও দয়াহীন । এই কারণে মানবের শ্রদ্ধা ও বিশ্বাস সহকারে নিরপেক্ষভাবে সেই ঘটনাসকলের অন্বেষণ করায় প্রবৃত্তি হয় না কারণ বিজ্ঞান তা বুঝতে সক্ষম নয় । এই কথা তো স্বতঃসিদ্ধ যে প্রকৃতির কার্যসকল কোনো নিয়ম অনুসারে হয়ে থাকে । আধুনিক বিজ্ঞান যতই অহংকার করুক কিন্তু তার এই সামর্থ্য নেই যে সে একটা কুটোও সৃষ্টি করতে পারে  । এই সম্পূর্ণ বিশ্বে সর্বত্র সব কার্য নিয়মেই চলে । এই কথা সচরাচর বলা হয়ে থাকে যে নিয়মসকল জড় প্রকৃতির আর জড় প্রকৃতি এক নির্দিষ্ট পথেই চলছে কিন্তু তবুও কোনো প্রশ্নের সদুত্তর পাওয়া যায় না—কে সর্বপ্রথম জড় প্রকৃতির জন্য এই পথ অথবা বিশ্বব্যাপী নিয়ম সৃষ্টি করল ? তাই স্বীকার করতেই হয় যে জড় প্রকৃতির অন্তরালে কোনো চৈতন্যময় সত্তা অবশ্যই আছে আর সেই চেতন শক্তি কেবল সর্বব্যাপী ও সর্বজ্ঞই নয় বরং জগতে স্থিত প্রত্যেক ব্যক্তির প্রতি কর্মে করুণা ও প্রয়োজনীয়তাতে পূর্ণ আছে । এই শক্তির সত্তার উপর বিশ্বাস এলে মানুষ তখন জন্মান্তরবাদ ও কর্মবাদের উপর বিশ্বাস করতে শুরু করে । কর্মের জটিল ও সূক্ষ্ম নিয়ম দ্বারা আমরা এই কথা জানতে পারি যে সম পরিস্থিতিতে সৃষ্ট মানব জীবনে পরস্পরে এত তফাৎ কেন ? আমাদের যাদের জ্ঞান চক্ষু বর্তমান অর্থাৎ যারা প্রকৃত জিজ্ঞাসু তারা এই সিদ্ধান্তে উপনীত হই যে অবশ্যই ঈশ্বর বর্তমান যিনি জগৎ নিয়ন্তা ।</p>
<p class="Text">এই কথা বৈজ্ঞানিক দৃষ্টিতে বলা হয় । ঈশ্বর অস্তিত্বে বিশ্বাস ধারণের আরও কারণ আছে । আমাদের অনেকের জীবনে এমন ঘটনা ঘটে যাকে আমরা দৈব আখ্যা দিয়ে থাকি । এই ঘটনাসকল দ্বারা সতত সেই শক্তির পরম করুণা প্রকাশিত হয় যা বিশ্বচরাচরের জীবের নিয়ন্ত্রণ শক্তি । ঈশ্বরকে যেমন রূপেই দেখি না কেন তাতে তাঁর কৃপার তফাত হয় না, তাঁর করুণা সর্বত্র একই রকম থাকে । অনেকে বলেন যে দৈব ঘটনা ও তাতে প্রকাশিত করুণা নিজ বলবতী শক্তির ফল ছাড়া কিছু নয়, তাহলে তো ভাবতে হয় যে এই শক্তি এল কোথা থেকে অর্থাৎ পরিশেষে এই সিদ্ধান্তে উপনীত হতে হবে যে ঘটনাসকল আপেক্ষিক না হয়ে সংকলিতই হয় । তাহলে এই সংকলিত শক্তি তো আমাদের চৈতন্যশক্তিই (স্বান্তস্থ ঈশ্বর শক্তিই) যা এই ঘটনাসকলকে ঘটাচ্ছে ।</p>
<p class="Text">গ্রীকগণ যাঁকে নেমেসিস অথবা দণ্ডের দেবতা বলেন তা কর্ম-নিয়ন্ত্রণ শক্তিরই অন্য নাম আর এই নামের পিছনে সেই চিন্তাই লুকিয়ে আছে । এই শক্তি এত শক্তিমতী ও জ্ঞানবতী যে কেউ তার বিধান অথবা দৃষ্টি থেকে রেহাই পায় না । তাতে বোঝা যায় যে এইরূপ কোনো এক শক্তি বর্তমান । সেই শক্তির উপরে বিশ্বাস ধারণ করতে হবে । আমরা যাকে ঈশ্বর বলি এ সেই শক্তি ।</p>
<p class="Text">(২) যাঁদের বিশ্বাস ঈশ্বরের উপর বর্তমান তাঁরা তাঁর বিধানসকলও পালন করে থাকেন আর এই সকল বিধানের মুখ্য উদ্দেশ্য হল জগতের পরম কল্যাণ । প্রতি জাতি, সমাজ, দল ও অন্যান্য জীবসমূহের জন্য যে নিয়ম (আইন অথবা বিধান) দেশাচার দেখে অথবা অন্য ভাবে সৃষ্টি করা হয়, তার হেতু জনসাধারণের সম্যক্ কল্যাণ সাধনই হয়ে থাকে । এই নিয়মসকল পালন করবার নিমিত্ত প্রতি ব্যক্তিকে তার বহু ইচ্ছা ও মনোবেগকে দমন করতে হয় কারণ তার এই ভয় থাকে যে এইরকম না করলে আর নিজ ইচ্ছা ও আবেগের বশে কোনো কার্য করলে যা সমাজের বিধানের প্রতিকূল হওয়ায় তাকে দণ্ড ভোগ করতে হবে । যদি সকলেই নিজের ইচ্ছা মতন কার্য করে তাহলে তো সর্বত্র অনর্থ হবে আর স্বার্থপরতা বৃদ্ধি পেয়ে তার বিনাশের কারণ হবে । কোনো ব্যক্তি একক নয় । তার সমগ্র মানব জাতির সঙ্গে যোগাযোগ থাকে আর মানবজাতিও বিশ্বের অন্যান্য প্রাণীকুলের উপর নির্ভরশীল । তাই মানবজাতি ও অন্য জীবের জন্য মানবের এমন কিছু নিয়ম পালন করা উচিত যাতে তার কল্যাণ হয় । কিন্তু মানব এই সকল নিয়ম পালন তখনই করে যখন তার মধ্যে এই ভয় বর্তমান থাকে যে এমন এক শক্তি থাকে যে দণ্ড দিতে পারে যদি জগতের কল্যাণ কামনায় সৃষ্টি করা এই নিয়ম সকল আমি না মানি । ঈশ্বরের অস্তিত্ব স্বীকারকারীদের এক সীমা পর্যন্ত সহিষ্ণু ও নিঃস্বার্থ হতেই হয় । যারা এইভাবে মনকে শাসন করবার দরকার মনে করে না তারা সতত স্বার্থপর হয় ও চার্বাকের মতন কথা বলে । তাদের জীবনের কোনো উদ্দেশ্য থাকে না আর তারা কারও উপকার করবার দরকার বোধ করে না । তারা সতত নিজের সুবিধার কথা ভাবে আর মনে করে যে জীবন একটা যুদ্ধমাত্র তাতে যে বলবান সেই বেঁচে থাকে আর দুর্বলরা শেষ হয়ে যায় । বিকাশবাদের কথাটা তারা নিজের ক্ষেত্রে বুদ্ধিপূর্বক জড় মনে করেই গ্রহণ করে । তারা পাশবিক শক্তির উপাসনা ছাড়া আর কিছুতে লাভ দেখতে পায় না । তাদের অভিধানে ন্যায় বলে কিছু থাকে না আর তাদের অন্তরে প্রকৃত গুণ ও কর্মের স্থান থাকে না । আসলে আধুনিক সভ্যতা এখন এই প্রসঙ্গে দোলায়িত চিত্ত হয়ে আছে ।</p>
<p class="Text">তথাকথিত সভ্য নামধর এই আমেরিকা ও অন্যান্য দেশে মানুষের আত্মহননের প্রসঙ্গ পড়ে আমি ভেবে দেখেছি কেন বুদ্ধিমান ও শিক্ষিত মানুষ এমন ভয়ংকর উপায় অবলম্বন করে ? আমার তো মনে হয়েছে যে আত্মহননের মুখ্য কারণ ঈশ্বরে বিশ্বাসের অভাব । ঈশ্বরবিশ্বাসী মানুষ নিজের অনুচিত ইচ্ছাকে রুদ্ধ করে বিপদে ঈশ্বরের বিশ্বাসে ভর করে তাকে ঢাল মনে করে নিজেকে সতত রক্ষা করে । পুনঃ যারা ঈশ্বরে বিশ্বাস ধারণ করে তারা বিপদে কখনো অধৈর্য হয় না । তাদের জন্য বিপদসকল কেবল ক্লেশদায়কই  নয়, এমন এক প্রায়শ্চিত্ত যাতে ভবিষ্যতে তার কল্যাণই হয় । যখন কোনো বিপদ ঘনিয়ে আসে তখন সে কাতর চিত্তে ঈশ্বরকেই স্মরণ করে আর তাতেই এমন একটা কিছু ঘটেই যায় যাতে সে সেই দুঃখ থেকে উদ্ধার পায় । এমনও হতে পারে যে তার মন এইভাবে তাকে সাহায্য করে কিন্তু এটি সাধারণ কথা নয় । যারা নিজ বুদ্ধির অগোচর অন্য কোনো শক্তি মানে না তারা বিপদকালে কোনো করুণা, সাহায্য ও পরিত্রাণ লাভ করে না । যখন তা সহ্য সীমা ছাড়িয়ে যায় তখন তারা নিজের ওপর নিয়ন্ত্রণ হারিয়ে আত্মহনন করে । আমার মনে পড়ে, এক মহাপুরুষ সকলকে বলতেন যে অবিশ্বাসীকে বুঝিয়ে ঈশ্বরে বিশ্বাসী করা যায় না ।  কোনো বড় বিপদ এলে অথবা দুরারোগ্য ব্যাধি হলে অথবা প্রিয়জনের বিয়োগ হলে তখন নাস্তিকের ঈশ্বরের অস্তিত্বে অনায়াসে বিশ্বাস হয় । আসলে ঈশ্বরে বিশ্বাস অর্জন করতে না পারলে শান্তি প্রসন্নতা আদি মহৎ গুণও লাভ হয় না ।</p>
<p class="Text">(৩) ব্যক্তিগত ভাবে দেখি যে, কর্মের সিদ্ধান্ত ও কঠিন প্রসঙ্গে অনুভূত করুণা— এই হলে ঈশ্বরের সত্তায় বিশ্বাস হয় । আমি কেবল নিজের প্রসঙ্গেই নয় অন্যের প্রসঙ্গে এই সত্যতা অনুভব করেছি যে কর্মের নিয়ম কখনো লঙ্ঘিত হয় না । ঈশ্বরের কৃপাবাতাস মৃদুমন্দ গতিতে বইলেও তা তাঁর করুণায় হয় যা নির্ভয়ে এগিয়ে চলে । এই মৃদুমন্দ গতি তাঁর বিশেষ করুণার জন্যই । মানুষ যখন কোনো ভুল করে তখন এই করুণা সেই মানুষের উদ্দেশ্যকে যাচাই করে । যদি উদ্দেশ্য সৎ হয় তখন মানুষ নিজ ভুলের জন্য পশ্চাত্তাপ করে এবং ভবিষ্যতে এমন ভুল না করতে নিজেকে সাবধান করে । কিন্তু যদি উদ্দেশ্য অসৎ হয় তখন তার বৃত্তি কদর্য থেকে আরো কদর্য হয় আর শেষে সে কোনো এমন বিপদের সম্মুখীন হয় যা তাকে পর্যুদস্তই করে দেয় । আমার বিচারে তারা অতিশয় ভাগ্যবান ব্যক্তি হয়ে থাকে যারা ছোট কোনো ভুলের জন্য সঙ্গে সঙ্গে শাস্তি ভোগ করে । তাদের হিসেব পরিষ্কার থাকে আর তারা সতত সাবধানে চলে । যদি তাদের সঙ্গে শৈথিল্য করা হত তাহলে হয়তো তারা অন্য পথে যেত ।</p>
<p class="Text">‘কল্যাণ’ ও ‘কল্যাণ-কল্পতরু’ তে ‘আদর্শ রাজকর্মচারী’ প্রসঙ্গে আমি যে লেখা দিয়েছিলাম তাতে আমি বলেছিলাম যে, কোনো অসৎ উপায়ে অর্জন করা সম্পদে কল্যাণ হয় না । কত ঘুষখোরদের শেষে যে দুর্গতি হয়েছে তাই এর সত্যতা প্রমাণ করে । কর্ম তো ঈশ্বরের অস্তিত্বর কথাই বলে । </p>
<p class="Text">(৪) আমি দুঃখিত যে এই প্রসঙ্গে আমি কোনো ব্যক্তিগত ঘটনা বলতে অক্ষম । তবুও এই প্রসঙ্গে দুই একটা কথা বলি । দৈববাণী প্রসঙ্গে আমার একটা নিজস্ব মতামত আছে । দৈববাণী নানাভাবে হয়ে থাকে । ধরুন আপনি কোনো বিষম বিপদে পড়েছেন আর এই বিপদ থেকে বেরিয়ে আসবার কোনো পথ আপনি খুঁজে পাচ্ছেন না । হয়তো তখন আপনি কারো সঙ্গে পথে চলেছেন । পথে নানাজনে নানারকম কথা আলোচনা করতে করতে যাচ্ছে । তাদের মধ্যে কোনো ব্যক্তির কোনো বিশেষ কথা শুনে আপনি চমকে উঠলেন । হয়তো তাতেই আপনি আপনার বিপদ থেকে পরিত্রাণ পাওয়ার পথ খুঁজে পেয়ে গেলেন । আপনার জন্য তাই দৈববাণীর কাজ করল । এইরকম বেশ কয়েকটা ঘটনার কথা আমার জানা আছে । তাই আমি বলি যে ঈশ্বরই অন্যের মুখ দিয়ে দৈববাণী করে থাকেন ।</p>
<p class="Text">শোনা যায় বহুবার স্বপ্নে রুগি ঔষধি লাভ করে ভালো হয়ে গিয়েছে আর দুঃখিত ব্যক্তি উদ্ধারের পথ খুঁজে পেয়েছে । কখনো শুনি স্বপ্নে মন্ত্র-উপদেশ কেউ পেয়েছে । কল্যাণের শিবাঙ্কে পণ্ডিত দেবীসহায় সম্বন্ধে যে প্রবন্ধ লেখা হয়েছিল সেইখানে আমি এমন এক ঘটনার কথা বলেছিলাম ।</p>
<p class="Text">প্রায় কুড়ি বৎসর পূর্বের কথা । আমার এক বন্ধুর কোনো বরযাত্রীর সঙ্গে আলিগড় যাওয়ার কথা ছিল । তাঁর কোনো কারণে যেতে বিলম্ব হল । তিনি পরের গাড়িতে গেলেন । যখন তিনি ফিরোজাবাদ পৌঁছেছিলেন তখন তিনি দেখেছিলেন যে আগের গাড়িটা দুর্ঘটনায় পড়ে ছিন্নভিন্ন হয়ে গিয়েছিল । বড় বিপদ থেকে রক্ষা করবার জন্য কখনো কখনো ঈশ্বরের এই রকম কৃপা চোখে পড়ে ।</p>
<p class="Text para-style-override-2">আমি এমন বেশ কয়েকটা মামলার কথা জানি যাতে বহু নিরপরাধ ব্যক্তি ঘটনাচক্রে দোষী হয়ে গ্রেপ্তার হয়ে গিয়েছিল । এমনভাবে ঘটনা সাজানো হয়েছিল যে তাদের মুক্তি পাওয়ার সম্ভাবনাও ছিল না কিন্তু পাকেচক্রে এমন কিছু ত্রুটি থেকে গেল যে বিচারের সময়ে সে রেহাই পেয়ে গেল । অসহায় ব্যক্তি যে কোথা থেকে সাহায্য পেল তা বোঝা গেল না । বহু কঠিন পরিস্থিতিতে এইরকম ঘটতে প্রায়ই দেখা যায় ।<span></span></p>


<p class="Page-Break"> </p>
<p class="Chapter-Heading" id="toc_marker-20">দুর্গাশঙ্কর নাগর</p>
<p class="Text">ঈশ্বরের উদ্দেশ্যে নিবেদিত প্রার্থনায় থাকে অপরিমিত শক্তি । তাই ঈশ্বরোপাসনায় সকল দুঃখ ও কষ্ট নিবারণ হয়ে থাকে । তাতে যে কেবল রোগ নিরাময়ের শান্তি লাভ হয় তাই নয়, জীবনের সকল প্রয়োজনও পূর্ণ হতে পারে । অবশ্য প্রার্থনার অলৌকিক শক্তিতে আমাদের দেশের লোকের বিশ্বাসে ঘাটতি এসেছে কিন্তু পাশ্চাত্য দেশে এই প্রসঙ্গে অনেক বড় বড় প্রতিষ্ঠান প্রস্তুত হয়েছে । প্রার্থনায় বহু রোগ নিরাময় হয় ও বহু কামনা-বাসনার পূর্ণতা আসতে দেখা যায় যা সেইখানে লিপিবদ্ধও করা হয় । সেই সকল দেশে লাখো লাখো লোক প্রার্থনার শক্তির উপর বিশ্বাস ধারণ করে । এই প্রার্থনা প্রসঙ্গে আমি পাঠকদের কিছু ঘটনা বলতে আগ্রহী ।</p>
<p class="Text para-style-override-4"><span class="char-style-override-1">প্রার্থনার রহস্য</span></p>
<p class="Text">প্রার্থনাকারীর জন্য প্রার্থনার বিষয় ও তত্ত্ব জানা খুব প্রয়োজন হয় । প্রশ্ন ওঠে— প্রার্থনা কী ও কেন করা হয় ? প্রার্থনার উত্তর পাওয়া যায় কিনা ? উত্তর পেলে তা কেমন ভাবে ? আর যদি উত্তর না আসে তার কারণ কী ? প্রার্থনার অর্থ এইরকম— ‘কোনো কিছু যাচনা করা অথবা কোনো কিছুর চাহিদা অনুভব করে তা লাভ করবার জন্য সাহায্য লাভ করা ।’ প্রার্থনার তিনটি প্রয়োজন বিশেষভাবে থাকে— (১) জাগতিক বস্তু লাভের কারণে অথবা কোনো স্থূল অভাব পূরণের জন্য প্রার্থনা করা যেমন অন্ন, বস্ত্র, চাকুরি, সম্পদ, স্ত্রী অথবা পুত্র লাভ, রোগ নিরাময়, কোনো ক্লেশ অথবা দুঃখ থেকে নিষ্কৃতি, বিপদ থেকে উদ্ধার, সম্মান লাভ, পরীক্ষায় সাফল্য এবং বিদ্যা লাভ আদি সকল লৌকিক সিদ্ধি লাভ হেতু । (২) আত্ম বিকাশ, কাম-ক্রোধ, রাগ-দ্বেষ আদি মানসিক বিকারের উপর জয়লাভ করবার জন্য, ‘আত্মা কী ? ঈশ্বর কী ? মৃত্যু কী ? মৃত্যুর পরে কী হয় ? সৃষ্টি কী ?’ ইত্যাদির জ্ঞান অর্জন করবার জন্য, মানসিক ও বুদ্ধিগত উন্নতি সাধনের জন্য, অধ্যাত্ম জ্ঞান এবং যথার্থ সাধন পদ্ধতি জানবার জন্য । (৩) তৃতীয় শ্রেণীর যথার্থ প্রার্থনাকারী হলেন প্রেমময় ভক্ত যাঁর কিছুই চাহিদা নেই ।  যে কেবল সেই মহাপ্রভুর ধ্যানে ও প্রেমেই সতত লীন থাকতে আগ্রহী অথবা সেই প্রিয়তমের সঙ্গে মিলিত হওয়ার জন্য নিজ অহংকার মুছে দিয়ে ঈশ্বর দর্শন অথবা আত্মদর্শিতার উদ্দেশ্যে প্রবল আন্তরিক উত্কণ্ঠা ধারণ করেন । এই প্রার্থনাই সর্বোৎকৃষ্ট ।</p>
<p class="Text">যে, যে কামনার প্রার্থনা করে তার সকল কামনা অবশ্য পূর্ণ হয় । ‘যৎ যৎ ইচ্ছতি তস্য তৎ ।’ প্রার্থনার উত্তর অবশ্যই পাওয়া যায় । যে ধনসম্পদের কামনায় প্রার্থনা করে সেও তার বাঞ্ছিত ধনসম্পদ যে কোনো ভাবে পেয়ে থাকে । যে অন্ন-বস্ত্র প্রার্থনা করে তার দ্বারে অন্ন, বস্ত্র যে কোনো ভাবে পৌঁছে যায় । যে বিদ্যা লাভ করবার জন্য প্রার্থনা করে সে অতি বড় বিদ্বান হয়ে যায় । অনাথাশ্রম আদি সেবামূলক কার্যে পরোপকারী ব্যক্তি যাঁর উদ্দেশ্য কেবল জীবের সাহায্য করে সেবা করা, প্রার্থনা করলে আশ্রমের জন্য প্রয়োজনীয় সাহায্য অবশ্য লাভ হয়ে থাকে । কখনো কখনো আবার প্রার্থনা পূরণ হয়ও না । তার কারণ হিসেবে বলা যায় যে পূর্বজন্মের কর্মফল এমন থাকে যে তার ফল ভোগ তাকে ওই সময় করতে হয় । আবার অনেক সময়ে দেখা যায় যে বহু লোকের প্রার্থনার উত্তর পাওয়া যায় না কারণ হয়তো তাদের এই প্রার্থনা করবার পদ্ধতি জানা নেই বা জন্মান্তরের বাধা আছে ।</p>
<p class="Text">ব্যক্তি যদি পরোপকারী, চরিত্রবান, শ্রদ্ধাসম্পন্ন, ঈশ্বর বিশ্বাসী, প্রবল ইচ্ছাশক্তিসম্পন্ন ও নিঃস্বার্থ হয়, তার প্রার্থনা কখনো বিফলে যায় না । পাপী, কুকর্মী, অবিশ্বাসী, অশ্রদ্ধাসম্পন্ন ও ইচ্ছাশক্তিতে দুর্বল ব্যক্তিদের প্রার্থনা সচরাচর বিফল হতে দেখা যায় । প্রার্থনার উত্তরদাতা সেই ঈশ্বরই । ঈশ্বর সর্বব্যাপী, সর্বজ্ঞ ও সর্বশক্তিমান । সমগ্র বিশ্বচরাচর তাঁর শক্তিতে, তাঁর জ্ঞানে ও তাঁর প্রেমে কানায় কানায় পূর্ণ— যিনি সৃষ্টিতে সর্বত্র অবস্থান করেন, যাঁর ইচ্ছা ছাড়া একটি পাখিও আকাশে উড়তে সক্ষম নয়, একটি পিঁপড়েও মাটিতে হেঁটে যেতে পারে না, এমনই সর্বেশ্বর ঈশ্বর । তিনি সকল জীবের প্রার্থনা শোনেন আর তার যথোচিত উত্তরও দিয়ে থাকেন ।</p>
<p class="Text">সুদৃঢ় শ্রদ্ধাসম্পন্ন হয়ে ঈশ্বর উদ্দেশ্যে প্রার্থনা করলে জীবনে বহু বিচিত্র অশ্রুত ঘটনাসকল ঘটে থাকে । এইবার আমি পাশ্চাত্য দেশে প্রার্থনাকারী কিছু বিদ্বজ্জনের পরিচয় দান করব । </p>
<p class="Text">(১) বিলেতের শ্রেষ্ঠ ঈশ্বর ভক্তদের মধ্যে অন্যতম ছিলেন জর্জ মূলার । তিনি শত শত অনাথাশ্রম স্থাপনা করেছিলেন । তাঁর সকল কার্য প্রার্থনার জোরেই চলত । তিনি কখনো কারও কাছে কিছু যাচনা করতেন না আর আবেদনও কোথাও ছাপাননি । তবুও তিনি পনেরো লক্ষ পাউন্ড অর্থাৎ সওয়া দুই কোটি টাকা ঘরে বসেই পেয়েছিলেন । একবার এমন হয়েছিল যে সেদিন অনাথাশ্রমের বালকদের জন্য খাবার ছিল না । যিনি তত্ত্বাবধায়ক তিনি এসে জানালেন— ‘আজ তো এক মুঠো চালও নেই, কী করণীয় ?’ মূলার সাহেব জানালেন— ‘আপনি আপনার কাজে মন দিন । টেবিল, থালা সব কিছু প্রস্তুত করুন ।’ সে আশ্চর্য হয়ে বলতে লাগল— ‘লোকটা পাগল হয়ে গেল না কি ?’ কিছুক্ষণ পরে সে এসে বলল—‘কিছু ব্যবস্থা করুন । ছেলেদের খাওয়ার সময় যে এসে গেল ।’ মূলার সাহেব আবার বললেন— ‘আপনি আপনার কাজ করুন ।’ তখন সেই তত্ত্বাবধায়ক মূলারের কাছে এসে সরোষে বললেন— ‘খাওয়ার সময় তো হয়ে গেল তাই খাওয়ার ঘণ্টা বাজিয়ে দেব কি ?’ মূলার সাহেব তখন আশায় ও পূর্ণ বিশ্বাসে উত্তর দিলেন—‘ঘণ্টা বাজিয়ে দাও । আমাদের যা কার্য তা আমরা করেছি । এরপর যাঁর করবার তিনি করবেন ।’ ঘণ্টা বাজতেই ছেলেরা খাওয়ার ঘরে হাজির হয়ে গেল । আর তখনই রান্না করা খাবার অনাথাশ্রমে এসে হাজির হল । কোনো ধনী ব্যক্তি সেই দিন বন্ধুদের আপ্যায়নের জন্য এক হোটেলে খাবারের অগ্রিম অর্ডার দিয়েছিলেন । কিন্তু কোনো বিশেষ কারণে সেই অনুষ্ঠান পিছিয়ে দিতে হয় । তখন সেই ধনী ব্যক্তির অন্তরে এই অনুভূতি এল যে এত রকম খাবার তো নষ্ট হয়ে যাবে তাই তা মূলার সাহেবের অনাথাশ্রমে পাঠিয়ে দেওয়া যাক । তিনি হোটেল ম্যানেজারকে আদেশ দিলেন—‘রান্না করা খাবার সবটাই অনাথাশ্রমে পাঠিয়ে দিন ।’ বালকগণ পরমানন্দে খাবার খেল এবং সকলেই খুব আশ্চর্য হল । মূলার সাহেব প্রার্থনা থেকে ওঠে তত্ত্বাবধায়ককে ডাকলেন আর বললেন— ‘তোমার তো ঈশ্বরের উপর এক ঘণ্টার জন্যও বিশ্বাস নেই । তাই তোমাকে আর আমার প্রয়োজন  নেই ।’</p>
<p class="Text">একবার মূলার সাহেব ঈশ্বরবাদ প্রসঙ্গে বত্ত্ৃতা দেওয়ার জন্য জাহাজে কোথাও যাচ্ছিলেন । পথে প্রচণ্ড কুয়াশা হল আর জলপথ দেখে এগোনো অসম্ভব হল । মূলার জাহাজের ক্যাপ্টেনকে বললেন—‘মহাশয় ! আমার শনিবারের আগে গন্তব্যস্থলে পৌঁছানো প্রয়োজন ।’ ক্যাপ্টেন বললেন—‘অসম্ভব, দেখছেন তো কী ভীষণ কুয়াশা!’ মূলার ক্যাপ্টেনের কাঁধে হাত রেখে বললেন—‘আসুন, ঈশ্বরের উদ্দেশ্যে আমরা প্রার্থনা করি যাতে কুয়াশা কেটে যায় ।’ ক্যাপ্টেন বললেন— ‘তুমি কোনো উন্মাদ আশ্রম থেকে এসে এমন অদ্ভুত কথা বলছ ?’ মূলার উত্তর দিলেন— ‘আমি প্রার্থনা করেছি এবং তার ফল কিছুক্ষণের মধ্যেই পাবেন ।’ আমি ৫৭ বৎসর প্রভুর উপস্থিতি অনুভব করে আসছি আর আজ পর্যন্ত আমার প্রতি প্রার্থনার অব্যর্থ উত্তর পেয়েছি । আমার দৃষ্টি সেই পরম প্রভুর দিকে থাকে যিনি জীবনের প্রতি পরিস্থিতির উপর কর্তৃত্ব করে থাকেন । যান, জাহাজের ডেকে যান  দেখুন কুয়াশা কেটে যাচ্ছে । ক্যাপ্টেনও ওই অতি সাধারণ দেখতে ব্যক্তির প্রার্থনার প্রভাব দেখে চমকে উঠলেন ।  কুয়াশা কেটে গেল এবং মূলার সাহেব সঠিক সময়েই উপস্থিত হতে পারলেন । মূলারের জীবন ছিল প্রার্থনাময় ।</p>
<p class="Text">(২) আমেরিকায় (কনসাস) ঈশ্বরবাদ প্রচার করছেন চার্লস ফিলমোর —যিনি ইউনিটি স্কুল অফ ক্রিশ্চানিটি নামক এক আধ্যাত্মিক সংস্থার প্রতিষ্ঠাতা । এই চার্লস ফিলমোর জন্ম থেকেই বিকলাঙ্গ ও দীনদরিদ্র ছিলেন আর তাঁর স্ত্রী-পুত্র সকলেই যক্ষ্মা রোগাক্রান্ত ছিলেন । তাঁর স্ত্রীরও বিশ্বাস ছিল যে ঈশ্বরের উদ্দেশ্যে প্রার্থনা নিবেদন করলে তাঁরা সুস্থ হয়ে উঠতে পারেন ।</p>
<p class="Text">কেবল প্রার্থনার শক্তিতে নিজেকে ও আত্মীয়দের রোগমুক্ত করে প্রায় ৪০-৪৫ বৎসর তিনি সেই প্রতিষ্ঠান চালাচ্ছেন আর কেবল ঈশ্বর উদ্দেশ্যে নিবেদিত প্রার্থনায় শ্রদ্ধাযুক্ত ব্যক্তিদের ব্যাধি, দারিদ্র, রোগ-শোক নিরসন করে তাঁদের সুখ ও শান্তিসমৃদ্ধ জীবন-দান করে যাচ্ছেন । ব্যক্তিগত ১ কোটি টাকার সম্পত্তি প্রতিষ্ঠানকে দান করে তিনি নিজে এক অতি সাধারণ ব্যক্তি রূপে জীবনযাপন করছেন । ইউনিটি এখন শহরে রূপান্তরিত হয়েছে । এই প্রতিষ্ঠান থেকে ‘ইউটিডেলি বার্ড’ আদি দশটি মাসিক ও সাপ্তাহিক পত্রিকা ছাপা হয় যাতে ঈশ্বর প্রসঙ্গে গুরুত্বপূর্ণ প্রবন্ধ প্রকাশিত হয়ে থাকে এবং যা নানাস্থানে পাঠানো হয় । লস এঞ্জেলস্ শহরেই ১৩,৫০০ জন তা পড়ে থাকেন । ৪০০০ চিঠি নিত্য আসে ও ৮০০০-এর বেশি চিঠি লেখা হয় । ৬০,০০০ পার্সেল প্রতি মাসে পাঠানো হয়ে থাকে । ইউনিটির সদস্য সংখ্যা ১০০০ করে প্রতিদিন বাড়ে আর কুড়ি লক্ষ নোট-পেপার প্রতিবৎসর ব্যবহার করা হয় । প্রতিষ্ঠানে চার শত জন চাকুরি করেন ও তাঁরা বেতনভুক । প্রার্থনার জন্য ৯০ জন নিযুক্ত আছেন, তাঁদের দান ও প্রীতিসহকারে যা অর্থ পাওয়া যায়, তার থেকে বেতন দেওয়া হয় । </p>
<p class="Text">এই প্রতিষ্ঠানে শিশুদের জন্য, যুবকদের জন্য, অন্ধদের জন্য পৃথক মাসিক পত্রিকা প্রকাশ করা হয় । পত্রিকা বিভিন্ন দেশের ভাষায় ছাপা হয়— যেমন জার্মানি, ইতালি, ফ্রান্স, স্পেন ও নরওয়ে প্রভৃতি । ইউনিটির ৪০টি বিভাগ আছে ।</p>
<p class="Text">(১) রুগিকে না দেখেই প্রার্থনা দ্বারা চিকিৎসা করা ।</p>
<p class="Text">(২) দরিদ্র, কর্মহীন ও দেউলিয়াদের জন্য প্রার্থনা করে সাহায্য করা ।</p>
<p class="Text">(৩) মানসিক উন্নতি ও উৎকর্ষ লাভ করবার জন্য প্রার্থনা ।</p>
<p class="Text">(৪) শারীরিক, মানসিক, সামাজিক ও আধ্যাত্মিক প্রতিবন্ধকতা প্রার্থনার শক্তি দ্বারা দূর করবার চেষ্টা করা ।</p>
<p class="Text">প্রতিষ্ঠানের খরচা জনগণের স্বেচ্ছায় প্রীতি সহকারে দেওয়া দানে চলে । কর্মকর্তাগণ মাংস ভক্ষণ করেন না, সকল ধর্মের প্রতি সমাদর ধারণ করেন এবং অধ্যাত্মবাদকে অনুগমন করেন । কর্ম ও পুনর্জন্ম আদি সিদ্ধান্তসকল খ্রিস্টান ধর্মালোকে প্রমাণ করেন ও সত্য নিষ্ঠার উপর জোর দেন ।</p>
<p class="Text">(৩) একজন আমেরিকান ধনী মহিলার পুত্র দেউলিয়া হয়ে গৃহ থেকে পলায়ন করেছিল । সেই মহিলার পুত্রস্নেহ ছিল প্রবল । সে ঈশ্বরের পরম ভক্ত ছিল আর ঈশ্বর উদ্দেশ্যে নিবেদিত প্রার্থনার উপর তার দৃঢ় বিশ্বাস ছিল । পুত্র চলে যাওয়ায় সে দিনরাত ঈশ্বর উদ্দেশ্যে প্রার্থনা নিবেদন করত । পড়শিরা সেই মহিলাকে উন্মাদ বলেই জানত । তাদের চোখে বহু বৎসর আগে চলে যাওয়া পুত্রের জন্য প্রার্থনা করা হাস্যকর ছিল কারণ তারা বিশ্বাস করত না যে মহিলার পুত্র আদৌ জীবিত আছে । তারা মনে করত মহিলা উন্মাদ হয়ে অকারণে অশ্রুপাত করে জীবন হারাচ্ছে । কিন্তু  মহিলার প্রার্থনার উপর খুব বিশ্বাস ছিল । সে বাড়ি থেকে বাইরেও যেত না । তিরিশ বৎসর পর এক বৃদ্ধ ব্যক্তি তার ঠিকানা খুঁজতে খুঁজতে ওই গলিতে এল । পড়শিরা বলল— ‘হ্যঁা, এইখানে একজন উন্মাদ মহিলা থাকে ও সে তার ছেলের জন্য উন্মাদ হয়ে আছে ।’ সেই ব্যক্তি গৃহের দ্বারে পৌঁছাল । তারপর চিৎকার করে বলল—‘মা, আমি এসে গিয়েছি ।’ মা তখনই দ্বার খুলল আর তিরিশ বৎসরের প্রার্থনার কঠিন তপস্যার শক্তিতে তাকে কাছে ডেকে নিল । তারপর থেকে মহিলার খ্যাতি বেড়ে গেল আর তার প্রার্থনার শক্তির প্রচার হতে লাগল । তার পুত্র এখন আমেরিকার প্রসিদ্ধ ধর্ম উপদেশক ।</p>
<p class="Text">(৪) আমেরিকার হলিওকে নবীন বিচার ও ঈশ্বরবাদ প্রচারকারী মহিলা হলেন স্বনামধন্যা এলিজাবেথ টাউন । তিনি ‘নাটিলস’ নামক বিখ্যাত নবীন বিচারসমৃদ্ধ পত্রিকা প্রকাশ করে থাকেন । এই পত্রিকা লাখ লাখ লোক পড়েন । প্রতি সংখ্যায় ঈশ্বর-প্রার্থনা প্রসঙ্গে সম্পাদকীয় প্রবন্ধ থাকে এবং প্রার্থনার শক্তিতে দুঃখ, দারিদ্র, রোগ আদি নিরাময়ের জন্য অন্য রচনাও প্রকাশ করা হয় । এই পত্রিকার দ্বারা জনগণের মধ্যে ঈশ্বর-ভাব বিস্তার ও উপাসনার জাগরণ হয়েছে ও তার দ্বারা উপকৃত হয়ে বহু লোক চিন্তা, ক্লেশ ও কষ্ট থেকে মুক্ত হয়ে আনন্দে জীবন যাপন করছে । ডাক্তার থোরো ও ইমসনের পর এলিজাবেথ টাউনই এই নব বিধানের নেতৃত্ব দিচ্ছেন । তাঁর রচিত বেশ কিছু গ্রন্থও রয়েছে ।</p>
<p class="Text">(৫) বিলেতে চিচেস্টরে, হেম্বলিন ঈশ্বরবাদ প্রচারে প্রশংসনীয় কার্য করছেন । তিনি ‘সাইন্স অফ থাট রিভ্যু’ পত্রিকা প্রকাশ করেন । তিনি অনেক গ্রন্থ রচনা করেছেন আর স্বয়ং উচ্চ চিন্তাসম্পন্ন ঈশ্বরভক্ত । তাঁর জীবন ও কাের্য হাজার হাজার লোকের জীবনে পরিবর্তন এসেছে আর অনেক নাস্তিক আস্তিক হয়ে গেছেন । তিনি এমনই মহান ব্যক্তি যিনি স্বয়ং ঈশ্বর-তত্ত্বের সাক্ষাৎকার করে জনগণের কল্যাণ করছেন ।</p>
<p class="Text"> (৬) ডাক্তার মেয়র এক জাহাজে চলে যাচ্ছিলেন । তখন তিনি ‘প্রার্থনা করলে উত্তর পাওয়া যায় কিনা’্ এই প্রসঙ্গে বক্তৃতা দিতেন । একটি বত্ত্ৃতায় একজন নাস্তিক ব্যক্তিও উপস্থিত ছিলেন । তিনি বলে বসলেন— ‘আমি আপনার একটা কথাও বিশ্বাস করি না ।’ দ্বিতীয় দিন ডাক্তার মেয়র তৃতীয় শ্রেণীর যাত্রীদের মধ্যে বক্তৃতা দিতে যাচ্ছিলেন । তাঁর পিছনে নাস্তিক ভদ্রলোকও চলতে লাগলেন আর সঙ্গে তিনি দুইটি কমলালেবু পকেটে নিয়ে গেলেন । যখন তিনি তৃতীয় শ্রেণীর যাত্রীদের পাশ দিয়ে যাচ্ছিলেন তখন তিনি দেখলেন যে একজন বৃদ্ধা চোখ বন্ধ করে হাত বাড়িয়ে ঘুমিয়ে আছে । নাস্তিক ব্যক্তি দুইটি কমলালেবুই সেই বৃদ্ধার বাড়ানো হাতে দিয়ে বক্তৃতা শুনতে চলে গেলেন । বক্তৃতার শেষে ফিরে যাওয়ার সময়ে সেই নাস্তিক ভদ্রলোক দেখতে পেলেন যে সেই বৃদ্ধা সানন্দে সেই কমলালেবু খাচ্ছে । নাস্তিক ভদ্রলোক বললেন— ‘দেখছি শ্রীমতী খুব আনন্দে কমলালেবু খাচ্ছেন ?’ সে উত্তর দিল—‘তাই তো ঠিক মহাশয় । আমার পিতা যে বড় উদার ব্যক্তি । তিনি আমার উপর কৃপা করেছেন ।’ নাস্তিক আশ্চর্য হয়ে বললেন— ‘তোমারই বয়স তো আশি বৎসর আর তুমি বলছ তোমার পিতা বর্তমান ? কী সব পাগলের মতন বলে যাচ্ছ ?’ বৃদ্ধা উত্তর দিল— ‘মহাশয় ! বেশ কিছু দিন ধরে নোনা হাওয়ায় আমি কাহিল হয়ে পড়েছি । আমি নিদ্রাগমন কালে পরমপিতা ঈশ্বরের কাছে প্রার্থনা করেছিলাম যে, যে কোনো ভাবে  আমার কাছে একটা কমলালেবু পাঠিয়ে দাও । প্রার্থনা করতে করতে কখন ঘুমিয়ে পড়েছিলাম তা জানি না । যখন আমার ঘুম ভাঙল তখন দেখলাম যে আমার পরম পিতা একটা নয় দুটো কমলালেবু পাঠিয়ে দিয়েছেন ।’</p>
<p class="Text">নাস্তিক ভদ্রলোক যাওয়ার সময়ে মজা করে ওই কাজ করেছিলেন কিন্তু বৃদ্ধার বিশ্বাস দেখে তিনি হতবাক হয়ে পড়লেন । সেই দিন থেকে তাঁর ঈশ্বরের উপর অটল শ্রদ্ধা এসে গেল ।</p>
<p class="Text">(৭) অল্প কিছু দিন আগের কথা । আমেরিকার এক গ্রামে নরনারী নির্বিশেষে সকলে একজোট হয়ে প্রার্থনা করছিলেন কারণ অনাবৃষ্টিতে ভয়ানক চাষের ক্ষতি হয়ে যাচ্ছিল । যখন সকলে মিলে প্রার্থনা করছিল তখন তাদের মধ্যে থেকে একটি মেয়ে ছুটে গিয়ে বাড়ি থেকে ছাতা নিয়ে এল । প্রার্থনা সমাপনে সকলে ঘরে ফিরে যেতে লাগল । সেই মেয়েটি তখন ছাতা খুলে হাঁটতে লাগল । সকলে উপহাস করে বলল— ‘এ দেখছি বদ্ধ পাগল । কোথায় বৃষ্টি আর এ ছাতা খুলে হাঁটছে ।’ সেই বালিকা বলল—‘দেখবে এখনই তুমুল বৃষ্টি নামবে । আমরা যে প্রার্থনা করলাম ।’ কিছুক্ষণের মধ্যেই জোরে বৃষ্টি নামল । ধন্য সেই মেয়েটি । ধন্য তার ঈশ্বরের উপর বিশ্বাস ।</p>
<p class="Text">(৮) বেল্টারি বাইবেলের সময়ে এক মহিলা সকলের সঙ্গে প্রার্থনায় যোগ দিয়ে প্রার্থনা করলেন— ‘আমার স্বামীর মদ্যপানের অভ্যাস ছাড়িয়ে দিন ।’ সকলেই সেই প্রার্থনায় যোগ দিয়েছিল । তখনই তাঁর স্বামী মদের দোকানে বসে মদ্যপান করতে যাচ্ছিল । কেউ যেন তাকে জোর করে সেইখান থেকে তুলে প্রার্থনা মন্দিরে নিয়ে এল এবং মদ্যপান না করবার শপথ গ্রহণ করাল । সে সত্যই তার পর আর মদ্যপান করেনি ।</p>
<p class="Text para-style-override-2">এইভাবে নিত্য বহু ঘটনা প্রার্থনাকারীর জীবনে ঘটে । তাই আমরা এই সিদ্ধান্তে উপনীত হতে পারি যে প্রার্থনায় নিহিত থাকে অমোঘ শক্তি ।  তাই প্রার্থনা দ্বারা কেউ নিজের জীবনে আমূল পরিবর্তন আনতে পারে যাতে তার জীবনের সকল সমস্যার অবসান হয় আর জীবনে কল্যাণ নেমে আসে ।<span></span></p>


<p class="Page-Break"> </p>
<p class="Chapter-Heading" id="toc_marker-21">হনুমানপ্রসাদ পোদ্দার</p>
<p class="Text">এই প্রশ্নসমূহের উত্তর কৃপাপূর্বক বহু প্রাতঃস্মরণীয় ও পরম পূজ্য মহাপুরুষ ও বিদ্বানগণ জানিয়েছেন, তাই আমার মতন সাধারণ ব্যক্তি কী বলবে ? প্রথম তিনটি প্রশে৺র উত্তর দেওয়ায় তাই আদৌ প্রয়োজন দেখি না । এর কারণ হিসেবে বলা যায় যে, প্রথমত ঈশ্বরের স্বরূপ ও তত্ত্বের বিশেষ জ্ঞান ভগবৎপ্রাপ্ত ব্যক্তিদেরই হয়ে থাকে আর যাঁদের তা হয় তা  তাঁরা বাণী দ্বারা বর্ণনা করতে পারেন না । দ্বিতীয় কথা এই যে, এই প্রশ্নের উত্তরে বিশেষজ্ঞ অনুভবসম্পন্ন মহাপুরুষ ও বিদ্বান দ্বারা বলা কথাকেই  শেষ কথা ধরা হয় । তৃতীয়ত, আমার তার অধিকারও নেই । বস্তুত অনুভবের দৃষ্টিতে এমন প্রশ্ন করাই ঠিক নয় । তা ছাড়া ঈশ্বর সম্বন্ধে যা কিছুই  বলা হোক না কেন তা তো অসম্পূর্ণই হয়ে থাকে । বর্ণনা, বৃত্তান্ত ইত্যাদি ঈশ্বর এবং তাঁর যথার্থ স্বরূপ থেকে অনেক নিম্ন শ্রেণীর হয়ে থাকে । যিনি বুদ্ধি, বাক্য ও মনের অতীত তাঁর বর্ণনা কে করবে ? নির্গুণ রূপ সসংবিদিত হয় । সাকার রূপ এমন মনোমোহন ও উন্মত্ততা প্রদানকারী হয় যা দেখে জনকসম জ্ঞানী রাজর্ষিও আশ্চর্য ও উন্মত্ত হয়ে গিয়েছিলেন । ভগবান শ্রীরামচন্দ্র ও লক্ষ্মণকে প্রথম দেখেই রাজর্ষি জনক মহর্ষি বিশ্বামিত্রকে বলেছিলেন—</p>
<p class="Shlok-Color-2">কহহু নাথ সুন্দর দোউ বালক । </p>
<p class="Shlok-Color-2">মুনিকুল তিলক কি নৃপকুল পালক ॥</p>
<p class="Shlok-Color-2">সহজ বিরাগরূপ মনু মোরা । </p>
<p class="Shlok-Color-2">থকিত হোত জিমি চন্দ চকোরা ॥</p>
<p class="Shlok-Color-2">ইন্হহি বিলোকত অতি অনুরাগা । </p>
<p class="Shlok-Color-2">বরবস ব্রহ্মসুখহি মন ত্যাগা ॥</p>
<p class="Text">অতএব এই প্রশ্নসকলের উপর আমি কিছুই না শিখে চতুর্থ প্রশ্নের উত্তরে কিছু লেখবার চেষ্টা করছি ।</p>
<p class="Text">সচ্চিদানন্দঘন শ্রীভগবানের অস্তিত্বের প্রাণীমাত্রই প্রতি পলে পদে পদে প্রমাণ পায় । ভগবানের সত্তাতেই তো সকলের সত্তা । চৈতন্যময় বক্তা ও শ্রোতা ভগবানের সত্তাকে অস্বীকার করতেই পারে না । যারা করে তারা উন্মত্তসম প্রলাপ বকে ও প্রকারান্তরে ভগবৎসত্তাকেই ঘোষণা করে, সমর্থন করে ।</p>
<p class="Text">এইভাবে আমরা যে পরিস্থিতিতে এমন ক্রিয়া করছি সেই পরিস্থিতিতেও ঈশ্বর, কেবল সচ্চিদানন্দঘন হলেও  তাঁর দয়া পলে-পলে ও পদে পদে প্রত্যক্ষ হয়, যেমনভাবে ঈশ্বরের অস্তিত্বের অনুভব হয় । ভগবানের দয়ায় মানুষ নিজের জীবনে এমন মহান বিলক্ষণ অনুভূতি লাভ করে যে তার সম্বন্ধে সহসা সর্বসাধারণের সম্মুখে আলোচনা করা মোহবশতঃ অবিশ্বাস উৎপাদন করা ছাড়া আর কিছু হয় না । যে দিব্য ও অলৌকিক রহস্যসকল ভগবদ্কৃপায় ভগবদ্প্রেমী জানতে পারে  বলা হয় যে তা এত গুহ্য, এত সূক্ষ্ম আর এত গম্ভীর যে, তা লৌকিক প্রমাণে প্রমাণ করা যায় না আর লৌকিক বুদ্ধি দ্বারা সেই সকল কথা বলাও যায় না । তা বলবার দরকারও হয় না । </p>
<p class="Text">এত সব সত্ত্বেও এই সকল কথা এত সত্য, এত প্রত্যক্ষ ও এত তথ্যসমৃদ্ধ যে অন্যকে বোঝাবার ও প্রমাণ করবার পথ বা উপায় দৃষ্টিগোচর না হলেও, যে তা লাভ করে তার জন্য তা ততই অপরোক্ষ যতটা নিজের জন্য আত্মা । একজন কোনো নির্জন স্থানে কারও দেওয়া অমর ফল লাভ করলে আর সে সেই অমৃতের স্বাদ গ্রহণ করলে সে অমর হয়ে যায়  আর তারপর সে এই সত্যকে যুক্তি ও প্রমাণে প্রমাণ করতে যদি না পারে তবুও তার অনুভব তো মিথ্যা হয় না আর অন্যকে বুঝিয়ে তার সত্যতার প্রমাণপত্র নেওয়ারও দরকার থাকে না । এই রকম বহু রহস্যপূর্ণ বৃত্তান্ত ভগবদ্ কৃপায় ভক্তের অধ্যাত্ম জীবনে ঘটে থাকে কিন্তু তার সম্বন্ধে জানে ভগবান আর সেই অনুভবকারী ব্যক্তি । ভগবান বলেন—</p>
<p class="Shlok-Color-2">সাধবো হৃদয়ং মহ্যং সাধুনাং হৃদয়ং ত্বহম্ ।</p>
<p class="Shlok-Color-2">মদন্যত্তে ন জানন্তি নাহং তেভ্যো মনাসপি ॥</p>
<p class="Text">যেমন যেমন মানুষ ভগবদ্কৃপা প্রত্যক্ষ করতে থাকে সে তেমনভাবেই ভগবৎ-রহস্য রাজ্যে প্রবেশ করে কিন্তু—</p>
<p class="Shlok-Color-2">‘ভগতরসিক’ রসিক কী বাতেঁ</p>
<p class="Shlok-Color-2">রসিক বিনা কোউ সমুঝি সকৈ না ।</p>
<p class="Text">এরূপ রহস্যময় প্রসঙ্গে আমি কী লিখব ? আমার তো এই প্রার্থনা যে দৈবী সম্পদসম্পন্ন মহাপুরুষের জীবনে ভগবৎ কৃপায় ঘটিত এমন দিব্য ঘটনার উপর পূর্ণ বিশ্বাস রাখাতেই আমাদের লাভ ।</p>
<p class="Text">সাংসারিক বিষয়ে তো ভগবানের কৃপা স্থূল রূপেও দর্শন দিতে থাকে । কিন্তু মানুষের এই এক বিভ্রান্তি হয় যে তারা সম্পদ-জন-মন আদি সাংসারিক বস্তুর রক্ষা ও প্রাপ্তিতে ভগবানের কৃপা দেখে কিন্তু অপ্রাপ্তি ও বিনাশে কৃপা দেখে না । আসলে কিন্তু ভগবানের কৃপা ওই দুই ভাবেই হয়ে থাকে । বহুবার দেখা গিয়েছে যে এমন ঘটনা ঘটেছে যা তখন ভয়ানক, অবাঞ্ছিত, দুঃখপ্রদ ও ইচ্ছার প্রতিকূল মনে হয়েছে আর তখন মানুষ ভ্রান্তিবশত নারদের মোহসম ভগবানকে দোষারোপও করেছে কিন্তু তার যখন অন্তিম পরিণাম জানা গিয়েছে তখন তার মোহরাত্রি নাশ হয়েছে এবং ভগবদনুগ্রহরূপ ভুবন ভাস্করের দিব্য প্রকাশে তার মনপদ্ম প্রস্ফুুটিত হয়ে উঠেছে । তখন তার প্রতি রোমকূপে আপনা-আপনি ভগবানের প্রতি অন্তরের কৃতজ্ঞতা ফুটে বেরিয়েছে ও চিত্ত সেই চিন্তাহরণ চতুর চূড়ামণির চিন্তায় সংলগ্ন হয়ে গিয়েছে । বস্তুত বিষয়ী পুরুষের দৃষ্টিতে যা অশুভ ঘটনা তাই ঈশ্বরপ্রাপ্তির পথে তাঁর কৃপার এক উজ্জ্বল প্রকাশ যা সাধকের যথার্থ মঙ্গলের জন্যই সংঘটিত হয় ।</p>
<p class="Text">মানব জীবনে এইরূপ অবাঞ্ছিত ও মনোবাঞ্ছিত ফল রূপে কৃপার দর্শন বারে বারে ঘটে । আমার জীবনে এমন অনেক ঘটনা ঘটেছে ও ঘটছে কিন্তু তা সবসময়ে স্মরণেও থাকে না আর যা স্মরণে আছে তা বলবার স্থান, কাল ও ইচ্ছাও থাকে না । আমি এখানে কেবল মৃত্যুর গ্রাস থেকে রক্ষা পাওয়ার তিনটি ঘটনা বলব যা ভগবানের অস্তিত্ব সম্বন্ধে কিছুটা আলোকপাত করে ।</p>
<p class="Text">(ক) ১৮৯৬ সালে আসামে ভয়ানক ভূমিকম্প হয়েছিল । তখন আমার বয়স মাত্র চার । ব্যবসা সূত্রে আমরা তখন শিলং-এ (আসামে)(১) ছিলাম । আমার ঠাকুরদাদা (পূজনীয় কনীরামজী) সেইখানে ছিলেন । আমার বাবা কলকাতায় ব্যবসা সামলাতেন । ছোটবেলায় আমি মাকে হারাই, তাই ঠাকুমা আমাকে মানুষ করেন । তাঁর ভালোবাসা ও আমার জন্য যে কষ্ট তিনি সহ্য করেছেন তা আমি হাজার জন্ম সেবা করেও শোধ করতে পারব না । তিনি যখন জীবিত ছিলেন তখন তো আমি এদিকে খেয়াল করিনি তাই এখন আপশোস করে লাভ নেই । যাদের বাপ-মা আছে তাদের তো মহাসৌভাগ্য । তারা প্রাণভরে তাঁদের সেবা করে ভবিষ্যতের পাথেয় সংগ্রহ করে নিন, তাহলে পরে আমার মতন আপশোস ছাড়া কিছুই পাওয়া যাব না । আমি ঠাকুমার কাছে শিলং-এ থাকতাম । আমার এক পিসিও তখন সেইখানে ছিলেন, তাঁর দুই সন্তান— একটি মেয়ে একটি ছেলে । তারা আমার সমবয়স্ক ছিল । আমরা তিনজনে একসঙ্গে খেলা করতাম । ভূমিকম্পের দিন আমাদের পাড়ার ভজনলাল মহাশয়ের বাড়িতে কোনো ব্রতকথা হচ্ছিল । তাঁদের বাড়িতে আমাদের খেতে যাওয়ার কথা ছিল । পিসির ছেলে-মেয়ে যেতে চাইল না তাই আমি একা গেলাম । তারা ঘরেই রইল । তখন সন্ধ্যা হয় হয়, বোধহয় পাঁচটা বেজেছিল । আমি ওই বাড়িতে গিয়ে রান্নাঘরে খেয়ে বেরিয়ে আসছিলাম আর মাটি ভয়ানক ভাবে কেঁপে উঠল । আমি চিৎকার করে উঠলাম আর আমার চারদিকে যেন পাথরের বৃষ্টি হচ্ছিল । কিছুক্ষণের মধ্যে বাড়িটা ভেঙে গুঁড়িয়ে গেল আর আমি চাপা পড়ে গেলাম । কিন্তু আশ্চর্য হয়ে গেলাম এই দেখে যে আমার চতুর্দিকে পাথর ছড়িয়ে আছে আর তার উপর একটা কাঠের পাটা এসে পড়েছে যার উপরেও বিশাল বাড়ি ভাঙা পাথরের স্তূপ । আমি যেন এক অন্ধকার গুহায় বেঁচে রইলাম । জানিনা কেমন করে বায়ু চলাচলের পথও হয়ে গেল আর আমি জীবিত থাকলাম । ভূমিকম্পের পরে মূষলধারে বৃষ্টি শুরু হল আর পাশের এক গোলায় আগুন লেগে গেল । চতুর্দিকে তখন ছোটাছুটি দাপাদাপি চলতে লাগল । কে চাপা পড়ল আর কে রক্ষা পেল তখন কে দেখবে ? আমার ঠাকুরদা আমাদের তিনজনকে খুঁজতে লাগলেন । আমার পিসিমার ছেলেমেয়েকে মৃত অবস্থায় পাওয়া গেল । আমার বড় পিসিমার নাতি যে আমার থেকে বয়সে কিছু বড় ছিল সেই শ্রীরাম গোয়েঙ্কার মৃতদেহ পাওয়া গেল । আমাকে খুঁজতে ঠাকুরদা ভজনলাল শ্রীবাসের গোলার কাছে এসে চিৎকার করে ডাকতে লাগলেন—‘মন্নু ! মন্নু !’ আমি শুনতে পেলাম যে তিনি ডাকছেন । আমি তখন অল্প বয়সের শিশু মাত্র, ভয়ে কাঁদছিলাম । জানিনা কীভাবে আমি চিৎকার করে বললাম—‘আমি এইখানে, আমাকে বার করুন !’ চুন, সুরকি, পাথর সরিয়ে তাঁরা আমায় বার করলেন । আমি ঠাকুরদার কোলে চড়ে বেরিয়ে এলাম । তিনি আমাকে জড়িয়ে ধরলেন । আমরা দুজনেই কাঁদতে শুরু করলাম । ক্রন্দনের অনেক কারণ ছিল । ঠাকুমা তাঁর ইষ্ট হনুমানজীকে সমানে স্মরণ করছিলেন । হনুমানজী তাঁর আর্তি শুনেছিলেন— পিসিমার সন্তানদের চাপা পড়ে মারা যাওয়ার দুঃখ তখন খানিকটা লাঘব হল ।</p>
<p class="Footnotes">(১)বর্তমান মেঘালয় রাজ্যটি তখন আসামের অন্তর্ভূক্ত ছিল |</p>
<p class="Text">তখন থেকে শিলং-এ চুন-সুরকি-পাথর দিয়ে বাড়ি তৈরি করা বন্ধ হল, তাতে কাঠের পাটা ও টিন ব্যবহার শুরু হল ।</p>
<p class="Text">(খ) ১৯১৯ সালের কথা, আমি তখন বোম্বাইতে থাকতাম । রাত্রে আমার পিসেমশায় লক্ষ্মীচন্দ্র লোহিয়ার গৃহে— যিনি বোম্বাই থেকে অল্প দূরে বি. বি. অ্যান্ড. সি. আই রেলের সান্তাক্রুজ স্টেশনের পণ্ডিত শিবদত্তরায় উকিল মহাশয়ের বাড়িতে থাকতেন, খেতাম ও শুতাম । একদিনের কথা, তখন প্রায় আটটা । কৃষ্ণপক্ষের রাত । আমি লোকাল ট্রেনে সান্তাক্রুজ স্টেশনে নামলাম । এখনকার মতন তখন দুদিকে প্ল্যাটফর্ম ছিল না, একদিকে প্ল্যাটফর্ম ছিল আর তাতে আলোর ব্যবস্থাও ছিল না । গাড়ির ইঞ্জিনে আলোও ছিল না । শিবদত্তরায় মহাশয়ের বাড়িতে যেতে হলে রেলের লাইন পার করতে  হত । আমি ভুল করলাম । ছুটে ইঞ্জিনের সামনে দিয়ে লাইন পার হতে গেলাম । লোকাল ট্রেন তখন সেখানে মাত্র এক মিনিট দাঁড়াত । আমি জানতাম না । ভেবেছিলাম গাড়ি ছাড়বার আগেই ছুটে লাইন পার হয়ে যাব ।  কিন্তু লাইনে পা রাখবার সঙ্গে সঙ্গে গাড়িও ছাড়ল । তখন যেন কেউ আমার হাত ধরে হেঁচকা টান মেরে সরিয়ে দিল । যিনি টেনেছিলেন তিনি আমার অপরিচিত । আমি ছিটকে অন্য লাইনের উপর গিয়ে পড়লাম আর গাড়ি শব্দ করতে করতে অন্য লাইন দিয়ে বেরিয়ে গেল । তিনটে কাজ একসঙ্গে হল—আমার লাইন পেরোতে যাওয়া, গাড়ি ছাড়া আর অজ্ঞাত ব্যক্তির আমার হাত টেনে সরিয়ে দেওয়া । কয়েক সেকেন্ড দেরি হলে আমি ছিন্নভিন্ন হয়ে যেতাম কিন্তু রক্ষাকর্তা প্রভু সেই অন্ধকার রাত্রিতে সেই স্থানেই আমাকে রক্ষা করবার ব্যবস্থা করে রেখেছিলেন । আমি তখন থরথর করে কাঁপছিলাম ।  পরম করুণাময় ঈশ্বরের কৃপায় তখন আমি মুগ্ধ হয়ে ছিলাম । আমার চোখ থেকে জল বেরিয়ে এসেছিল । আমি স্টেশনের স্বল্পালোকে দেখলাম যে একজন শক্তসমর্থ  বোহরা মুসলমান যুবক দাঁড়িয়ে হাসছে । সে বলল— ‘ভবিষ্যতে এমন ভুল কোরো না আজ ভগবান তোমার প্রাণ রক্ষা করেছেন ।’ আমার কিছু বলবার শক্তি ছিল না । আমি তাঁকে অভিনন্দন জানিয়ে অন্তরের কৃতজ্ঞতা জ্ঞাপন করলাম । লাইনের পাশে পাথরের টুকরো ছিল । ডান পায়ে একটু ঘষা লাগা ছাড়া আর কোথাও আমার লাগেনি । আমি ছুটে বাড়ি গেলাম ও ঈশ্বরের করুণার কথা মনে করতে লাগলাম ।</p>
<p class="Text">(গ) ১৯২৬ সাল । আমি লক্ষ্মণগড়ের (জয়পুর) ভাঈ লক্ষ্মীরাম চুড়িওয়ালার অর্থ ও পরিশ্রমের আনুকূল্যে স্থাপিত ঋষিকুলের উৎসবে উপস্থিত থাকবার জন্য বোম্বাই যাচ্ছিলাম । আমেদাবাদ থেকে দিল্লি এক্সপ্রেসে আমি রওনা হলাম । আমি সেকেন্ড ক্লাসে ছিলাম আর আমার সঙ্গে একটি অল্পবয়স্ক ব্রাহ্মণ বালক ঋষিকুলে ভর্তি হতে যাচ্ছিল । আমি একধারে শুয়ে ছিলাম আর সে সামনে শুয়ে ছিল । পরের দিন তখন সকাল পাঁচটা হবে, ব্যবার স্টেশনে এক চেকার আমাদের কামরায় উঠলেন । আমি যেখানে শুয়েছিলাম তারই পায়ের কাছে তিনি বসলেন, আমি তখন জেগে ছিলাম । পায়ের কাছে কেউ বসে আছেন তা আমার ভালো লাগল না, তাই আমি উঠে বসলাম । যখন  আমি শুয়েছিলাম তখন তৃতীয় জানলার কাছে আমার মাথাটা ছিল । উঠে বসতে সেই জানলার কাছে জায়গা খালি হয়ে গেল আর আমি মধ্যের জানালার পাশে গিয়ে বসলাম আর চেকার সেই তৃতীয় জানালার কাছে বসে রইলেন । তিনটে জানালাই বন্ধ ছিল । আমি চেকার মহাশয়ের সঙ্গে কথা বলছিলাম । হঠাৎ পিছনে জোরে একটা শব্দ হল আর সেই ব্রাহ্মণ বালক চিৎকার করে উঠল । আমরা তখন হতবাক হয়ে গিয়েছি । ঘুরে দেখলাম যে একটা বড় পাথর জানালার কাঁচে এসে লেগেছে । জানালার মোটা কাঁচ তখন চুরমার আর একটা খণ্ড ছিটকে এসে ব্রাহ্মণ ছেলেটির মাথায় লাগতে, সে চিৎকার করে উঠেছিল । যদি আমি শুয়ে থাকতাম তাহলে আমার মাথা অবশ্যই জানালার কাছে থাকত আর কাঁচ ভাঙায় মাথায় চোট পেতাম কিন্তু আমার রক্ষক, চেকার মহাশয়কে পাঠিয়ে আমাকে রক্ষা করলেন আর আমি বসে থাকায় বেঁচে গেলাম । ঘটনাটি  আজমীরের কাছে মকরেরা ও সরঘনা স্টেশনের মাঝামাঝি জায়গায় । চেকার মহোদয় বললেন যে, এমন ঘটনা এইখানে নিত্যনৈমিত্তিক হয়ে দাঁড়িয়েছে । আজমীর  পৌঁছলে চেকার লোক ডেকে কামরা পরিষ্কার করিয়ে দিলেন আর তাঁর সৌজন্যে কাঁচ ভাঙার ঝামেলা থেকে আমি রেহাই পেলাম ।</p>
<p class="Text para-style-override-2">নিজের সম্পাদনার গ্রন্থে নিজের প্রশ্নের উত্তরে নিজের জীবনের ঘটনার বর্ণনা লেখা অবশ্যই ধৃষ্টতা । আমি লিখতে দ্বিধাগ্রস্ত ছিলাম কিন্তু কিছু বন্ধু-বান্ধবের অনুরোধে দুই চার কথা লিখেই ফেললাম । বিদ্বান, গুরুজন ও পাঠকগণের কাছে তাই করজোড়ে মার্জনা ভিক্ষা করছি ।<span></span></p>


<p class="Page-Break"> </p>
<p class="First-End-Page" id="toc_marker-22" xml:lang="en-GB">শেষ পাতা</p>

