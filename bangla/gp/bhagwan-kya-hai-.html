
<p class="First-End-Page para-style-override-1" id="toc_marker-1" xml:lang="en-GB">প্রথম পাতা</p>
<p class="Titel-Page---Shri-Hari">    ॥ শ্রীহরিঃ ॥</p>
<p class="Title-Page---Book-Name">ভগবানের স্বরূপ কী ?</p>
<p class="Title-Page---Book-Name-Hindi">भगवान् क्या है? (बंगला)</p>
<p class="Title-Page---Tavmev-Mata--pita"> </p>
<p class="Title-Page---Tavmev-Mata--pita">ত্বমেব মাতা চ পিতা ত্বমেব</p>
<p class="Title-Page---Tavmev-Mata--pita">ত্বমেব বন্ধুশ্চ সখা ত্বমেব ।</p>
<p class="Title-Page---Tavmev-Mata--pita">ত্বমেব বিদ্যা দ্রবিণং ত্বমেব</p>
<p class="Title-Page---Tavmev-Mata--pita">ত্বমেব সর্বং মম দেবদেব ॥</p>
<p class="Title-Page---Tavmev-Mata--pita"> </p>
<p class="Title-Page---Author-Name">শ্রদ্ধেয় শ্রী জয়দয়ালজী গোয়েন্দকা</p>
<p class="Title-Page---Gita-Seva-Trust para-style-override-2">গীতা সেবা ট্রাস্ট<span></span></p>


<p class="Page-Break">॥ শ্রীহরিঃ ॥</p>
<p class="Chapter-Heading" id="toc_marker-2">ভগবানের স্বরূপ কী ?</p>
<p class="Text">ভগবানের স্বরূপ কী ? এই বিষয়ে আমি যা কিছু বলতে চাই তা আমার নিজের সিদ্ধান্তের কথা । এমন হতে পারে যে, আমার সেই সিদ্ধান্ত ঠিক নয় । আমি একথা বলছি না যে অপরের সিদ্ধান্ত ঠিক নয়, কিন্তু আমার নিজের সিদ্ধান্ত সম্পর্কে আমার কোনো সংশয় নেই । এই বিষয়ে আমি সংশয়াকুল নই । তবুও অপরের সিদ্ধান্তকে ভুল বলার কোনো অধিকার আমার নেই ।</p>
<p class="Text">ভগবানের স্বরূপ কী ? এই প্রশ্নের প্রকৃত উত্তর তো এইটিই যে, সেকথা ভগবানই জানেন । এর অতিরিক্ত ভগবানের বিষয়ে তত্ত্বগতভাবে জ্ঞাত জ্ঞানীপুরুষ তাঁর সমীপবর্তী কোনো ভাবের কথা বলতে পারেন । প্রকৃতপক্ষে ভগবানের স্বরূপ তো কেবল ভগবানই জানেন । তত্ত্বজ্ঞ পুরুষেরা ইঙ্গিতাকারে ভগবানের স্বরূপের কিছু বর্ণনা দিতে পারেন । কিন্তু যতটুকু জানা যায় এবং বর্ণনা করা যায়, বাস্তবে ভগবান তার চেয়েও অনেক বেশি বৈশিষ্ট্যপূর্ণ । বেদ, শাস্ত্র, মুনি, ঋষিগণ, চিরকাল ধরে পরমাত্মার সম্পর্কে বলে আসছেন, কিন্তু তাঁদের বলা আজও শেষ হয়নি । আজ পর্যন্ত তাঁর সম্পর্কে যত কথা বলা হয়েছে সেগুলিকে একত্রে অথবা ভিন্ন করেও কেউ যদি পরমাত্মার প্রকৃত স্বরূপকে বর্ণনা করতে চান, তাহলেও তাঁর দ্বারা সম্পূর্ণ বর্ণনা করা সম্ভব নয় । তা অপূর্ণই থেকে যায় । এই কথার দ্বারা একটি নিশ্চিত ধারণায় আসা গেল যে, ভগবান অবশ্যই আছেন, তাঁর অস্তিত্বে যে বিন্দুমাত্র সন্দেহ নেই তা সঠিক এবং যথার্থ । অতএব যে কোনো মানুষই তাঁর অন্তরে ভগবানকে যেমন ভাবেই সাধনা করুন না কেন, তার পরিবর্তনের প্রয়োজন নেই । তবে তার সংশোধন করা যেতে পারে । বাস্তবে যাঁরা সাধনা করেন, তাঁরা কেউই ভ্রান্তির মধ্যে নেই অথবা তাঁরা সকলেই ভ্রান্তির মধ্যে আছেন । যাঁরা পরমাত্মাকে পাওয়ার জন্য সাধনা করেন তাঁরা তাঁরই লক্ষ্যে চালিত হন, সেইজন্য কেউই ভ্রান্তির মধ্যে নেই । আবার সকলেই ভ্রান্তির মধ্যে আছেন কারণ তাঁরা যাঁকে সাধ্য বা ধ্যেয় মনে করে পাওয়ার জন্য সাধনা করেন কিন্তু প্রকৃতপক্ষে পরমাত্মার স্বরূপ ওই সাধ্য বা ধ্যেয় থেকে একেবারেই বিলক্ষণ । যাঁকে জানা, মানা এবং সাধনা করা হয়, সেই ধ্যেয় হল পরমাত্মাকে পরিচিতি করাবার সাংকেতিক লক্ষণ মাত্র । সুতরাং যতক্ষণ পর্যন্ত সেই ধ্যেয় লাভ না হচ্ছে, ততক্ষণ সকলেই ভ্রমের মধ্যে রয়েছে— এই কথা বলা হয় । কিন্তু তাতে এমন মনে করা উচিত হবে না যে, প্রথমে ভুলকে সংশোধন করে, তারপর সাধনা করা হবে । যথার্থ ধারণা তো কেউ করতেই পারে না, তত্ত্ববোধ হয়ে গেলে সবকিছু নিজে থেকেই ঠিক হয়ে যায় । এর আগে যা হয় তা হল অনুমান আর সেই অনুমানের দ্বারা যা করা হয়, সেইটিই হল তার প্রাপ্তির সঠিক উপায় । যেমন, কোনো লোক দ্বিতীয়ার চাঁদকে দেখতে পেয়েছে । যে দেখতে পায়নি তাকে সে ইশারায় বলছে যে তুমি আমার দৃষ্টিকে অনুসরণ করে দেখো, চাঁদ ওই গাছটার চার আঙুল ওপরে রয়েছে । এই কথায় তার দৃষ্টি গাছকে অনুসরণ করে চাঁদ পর্যন্ত চলে যায় এবং সে চাঁদকে দেখতে পায় । বাস্তবে সে ওই লোকটির চোখের মধ্যে প্রবেশ করে দেখে না, আর চাঁদও গাছটার চার আঙুল ওপরে নেই । তাছাড়া যতটা ছোট সে দেখে, চাঁদ তত ছোটও নয় । কিন্তু দৃষ্টি নির্দিষ্ট হয়ে যাওয়ায় সে চাঁদকে দেখতে পায় । কেউ-কেউ দ্বিতীয়ার চাঁদ দেখাবার জন্য খড়কুটো দিয়ে বুঝাবার চেষ্টা করে, আবার কেউ-কেউ আরও স্পষ্ট করে দেখাবার জন্য খড়ি দিয়ে প্রতিকৃতি অথবা ছবি অাঁকে । কিন্তু বাস্তবে এইগুলির কোনোটির সঙ্গেই চাঁদের প্রকৃত স্বরূপের কোনো মিল নেই । এতে চাঁদের আলো নেই । চাঁদের মতো এটি বড়ও নয় এবং এতে চাঁদের মতো গুণও নেই । অনুরূপভাবে লক্ষ্য করানোর দ্বারা ভগবানকে দেখা বা জানা যেতে পারে । বাস্তবে লক্ষ্য করা বস্তু এবং তার আসল স্বরূপের মধ্যে তেমনই পার্থক্য, যেমন চাঁদ এবং তার লক্ষ্যের মধ্যে । চাঁদের স্বরূপের কথা হয়তো কোনো যোগীর পক্ষে বলা সম্ভব, কিন্তু ভগবানের স্বরূপের কথা কেউ বলতে পারেন না । তার কারণ ভগবান বাণীর বিষয় নয় । তাঁকে তখনই জানা যাবে যখন তিনি প্রাপ্ত হন । যিনি তাঁকে পাবেন, তিনিও তাঁকে বলে সঠিক বুঝাতে পারবেন না । এটি হল প্রকৃত স্বরূপের কথা । এখন এটি বলতে হয় যে, এই ধ্যেয় বা লক্ষ্য সাধকদের জন্য কেমন হওয়া চাই এবং একে কীভাবে বুঝা যেতে পারে । এই বিষয়টি সাধু-সন্তদের কাছ থেকে শুনে এবং শাস্ত্র অনুধাবন করে আমার যা অনুভূতি হয়েছে, সেই কথাই বলা হচ্ছে । যদি কারও ইচ্ছা হয়, তাহলে তিনি এটি অনুসরণ করতে পারেন ।</p>
<p class="Text">প্রকৃতপক্ষে পরমাত্মার প্রকৃত স্বরূপের ধ্যান বাস্তবে করা যায় না । যতক্ষণ পর্যন্ত চোখের দ্বারা, মনের দ্বারা, বুদ্ধির দ্বারা পরমাত্মার অনুভব না করা হয়, ততক্ষণ যাঁর ধ্যান করা হয় তা অনুমান-ই করা হয় । মহাত্মাদের কথা শ্রবণ করে, শাস্ত্র পাঠ করে, চিত্রাদি দর্শন করে, সাধকেরা পরমাত্মাকে দর্শন করতে পারেন । একথা আগেই বলা হয়েছে যে, যিনি পরমাত্মাকে যেভাবেই ধ্যান করুন, তিনি সেইভাবেই করতে থাকুন । কোনো পরিবর্তনের প্রয়োজন নেই । কিন্তু সংশোধনের প্রয়োজন অবশ্যই রয়েছে ।</p>
<p class="Sub-Heading" xml:lang="en-US">ধ্যান কীভাবে করা উচিত ?</p>
<p class="Text">কোনো-কোনো লোক নিরাকার শুদ্ধ ব্রহ্মের ধ্যান করেন, কেউ-কেউ সাকাররূপে দ্বিভূজ অথবা চতুর্ভুজ-বিশিষ্ট ভগবান বিষ্ণুর ধ্যান করেন । বাস্তবে ভগবান বিষ্ণু, রাম এবং কৃষ্ণ যেমন এক, তেমনই দেবী, শিব, গণেশ এবং সূর্যও তাঁদের থেকে ভিন্ন নন । এই রকম অনুমান করা হয় যে, সাধকদের ভিন্ন ভিন্ন ধারণানুসারে একই পরমাত্মাকে প্রকাশ করার উদ্দেশ্যে শ্রীবেদব্যাস আঠারোটি পুরাণ রচনা করেছিলেন । যে দেবতার নামে যে পুরাণটি রচনা করা হয়েছিল তাতে তাঁকেই সর্বশ্রেষ্ঠ, সৃষ্টিকর্তা, সর্বগুণসম্পন্ন ঈশ্বর বলে চিহ্নিত করা হয়েছে । বাস্তবে নাম-ভেদে সকল ক্ষেত্রেই একই পরমাত্মার কথা বলা হয়েছে । নাম-জপের চিন্তা সাধক তাঁর নিজের ইচ্ছানুসারে করতে পারেন । কেউ যদি একটি স্তম্ভকে পরমাত্মা মনে করে তার ধ্যান করেন, তাহলে সেটিও পরমাত্মারই ধ্যান করা হয়—অবশ্য লক্ষ্য যেন হয় ঈশ্বরের সমগ্র-ভাব লাভ করার !</p>
<p class="Text">সাকার এবং নিরাকার ধ্যানের মধ্যে সাকার অপেক্ষা নিরাকারের ধ্যান করা কিছুটা কঠিন । ফল উভয়েরই এক । কেবল সাধনায় ভেদ রয়েছে । অতএব নিজের নিজের শ্রদ্ধা অনুসারে সাধকেরা নিরাকার অথবা সাকারের ধ্যান করতে পারেন ।</p>
<p class="Text">নিরাকারের উপাসক সাকারের ভাবকে মনে স্থান না দিয়ে যদি কেবল নিরাকারেরই ধ্যান করেন তাহলেও কোনো ক্ষতি নেই । কিন্তু সাকারের তত্ত্ব অনুধাবন করে পরমাত্মাকে সর্বদেশী, বিশ্বরূপ বলে মেনে নিয়ে যদি নিরাকারের ধ্যান করেন তাহলে তাড়াতাড়ি সুফল পাবেন । সাকারের তত্ত্ব বুঝতে না পারলে সাফল্যে কিছু বিলম্ব হতে পারে ।</p>
<p class="Text">সাকারের উপাসকের নিরাকার, সর্বব্যাপী ব্রহ্মের তত্ত্ব জানা প্রয়োজন । এর ফলে তিনি সহজে শীঘ্র সাফল্য লাভ করতে পারেন । ভগবান গীতায় প্রভাব বুঝে ধ্যান করার প্রশংসা করেছেন ।</p>
<p class="Shlok">  ময্যাবেশ্য মনো যে মাং নিত্যযুক্তা উপাসতে ।</p>
<p class="Shlok">  শ্রদ্ধয়া  পরয়োপেতাস্তে  মে  যুক্ততমা  মতাঃ ॥ </p>
<p class="Shlok-Right">(১২ ।২)</p>
<p class="Text">‘হে অর্জুন ! আমাতেই মনকে একাগ্র রেখে নিরন্তর আমার ভজনায়, ধ্যানে নিযুক্ত থেকে(১) যে ভক্তেরা অতিশয় শ্রেষ্ঠ শ্রদ্ধার দ্বারা যুক্ত হয়ে আমার সগুণরূপ পরমেশ্বরকে ভজনা করে, তাদের আমি যোগীদের মধ্যেও অতি উত্তম যোগী বলে মান্য করি অর্থাৎ তাদের আমি শ্রেষ্ঠ বলে মনে করি ।’</p>
<p class="Footnotes">(১) অর্থাৎ গীতার ১১শ অধ্যায়ের ৫৫তম শ্লোক অনুসারে নিরন্তর আমাতে নিযুক্ত ।</p>
<p class="Text">বাস্তবে নিরাকারের প্রভাব জেনে সাকারের যে ধ্যান করা হয় সেইটিই শীঘ্র ভগবানকে পাবার পক্ষে উত্তম এবং সহজ সাধন । কিন্তু ভগবানের আসল স্বরূপ এই দুটি থেকেও ভিন্ন, যাঁর ধ্যান করা যায় না । নিরাকারকে ধ্যান করবার কয়েকটি উপায় আছে । যাঁর কাছে যেটি সহজ মনে হবে, তিনি তাঁরই ধ্যান করবেন । সবগুলির ফল একই । এখানে কয়েকটির প্রকার জানানো হচ্ছে ।</p>
<p class="Text">সাধককে গীতার ৬ষ্ঠ অধ্যায়ের ১১ থেকে ১৩ সংখ্যক শ্লোক অনুসারে একান্তে স্বস্তিক বা সিদ্ধাসনে বসে চোখের দৃষ্টিকে নাসিকার অগ্রভাগে স্থাপন করে চোখ বন্ধ করে (নিজের ইচ্ছানুসারে) নিয়মপূর্বক প্রতিদিন অন্তত তিন ঘণ্টা ধরে ধ্যানের অভ্যাস করা উচিত । যদি কেউ তিন ঘণ্টা না করতে পারেন, তাহলে দু ঘণ্টা করুন । দু ঘণ্টা না পারলে অবশ্যই এক ঘণ্টা করা উচিত । প্রথম দিকে মন না লাগলে পনেরো কুড়ি মিনিট থেকে শুরু করে ধীরে ধীরে ধ্যানের সময় বাড়াতে হবে । দ্রুত সিদ্ধিলাভ করার জন্য সাধকের পক্ষে তিন ঘণ্টা ধ্যানে বসা আবশ্যক । ধ্যানে নাম-জপ থেকে খুবই সাহায্য পাওয়া যায় । ঈশ্বরের সব নামই সমান । কিন্তু নিরাকারের উপাসনায় ওঁ-কার প্রধান । যোগদর্শনেও মহর্ষি পতঞ্জলি বলেছেন— </p>
<p class="Shlok">তস্য বাচকঃ প্রণবঃ । তজ্জপস্তদর্থভাবনম্ ।</p>
<p class="Shlok-Right">(সাধনপাদ ১ ।২৭-২৮)</p>
<p class="Text">তাঁর বাচক হল প্রণব (ওঁ), সেই প্রণবের জপ করা এবং তার অর্থরূপে (পরমাত্মার)-র ধ্যান করা উচিত ।</p>
<p class="Text">এই সূত্রের মূল আধার হল—‘<span class="char-style-override-1">ঈশ্বরপ্রণিধানাদ্ধা ।</span>’ (যোগদর্শন ১ ।২৩) । এতে ভগবানের শরণাগত হওয়ার কথা বলে ওই দুটির মধ্যে প্রথমে ভগবানের নাম জানিয়ে তারপরে নাম-জপ এবং স্বরূপের ধ্যান করার কথা বলা হয়েছে ।</p>
<p class="Text">পরমেশ্বরের স্বরূপ সম্পর্কিত পতঞ্জলির অন্য চিন্তা সম্পর্কে এখানে আমার কিছু বলার নেই । এখানে আমার অভিপ্রায় কেবল এইটুকু যে, ধ্যানের লক্ষ্য ঠিক করবার জন্য পতঞ্জলির কথানুসারে ধ্যান করার সময় নাম-জপ করতে হবে । ওঁ-কারের জায়গায় ‘আনন্দময়’ অথবা ‘বিজ্ঞানানন্দঘন’ ব্রহ্মের জপ যদি করেন তাতেও কোনো আপত্তি নেই । ভেদ কেবল নামে, ফলে কোনো ভেদ নেই ।</p>
<p class="Text">সেই জপই সব থেকে উত্তম, যা মন থেকে করা হয় যাতে জিভ নাড়াবার এবং ঠোঁটের দ্বারা উচ্চারণ করবার কোনো প্রয়োজন হয় না । এই রকম জপে, ধ্যান এবং জপ দুটি একই সঙ্গে হতে পারে । অন্তঃকরণের চারটি পদার্থের মধ্যে মন এবং বুদ্ধি—এই দুটি হল প্রধান । প্রথমে বুদ্ধির দ্বারা পরমাত্মার স্বরূপ নিশ্চয় করে তাকে বুদ্ধিতে স্থিত করে নাও, তারপর সর্বত্র পরিব্যাপ্ত আনন্দময়কে মনের দ্বারা বার বার আবৃত্তি করতে থাকো । এভাবে জপ এবং ধ্যান দুই করা হবে । বাস্তবে আনন্দময়ের জপ এবং ধ্যানে কোনো বিশেষ পার্থক্য নেই । দুটি কাজই এক সঙ্গে করা যেতে পারে । দ্বিতীয় উপায় হল শ্বাসের দ্বারা জপ করা । শ্বাস আসা ও যাওয়ার সময় কণ্ঠের দ্বারা নাম জপ করা, জিভ এবং ঠোঁটকে বন্ধ রেখে শ্বাসের দ্বারা নামের আবৃত্তি করতে থাকা । এই হল প্রাণ জপ, একে প্রাণের দ্বারা উপাসনা বলা হয় । এই জপও উচ্চ শ্রেণীর । এটি করতে না পারলে মনের মধ্যে ধ্যান করো এবং জিভের দ্বারা উচ্চারণ করো । তবে আমার মতে সাধকের পক্ষে অধিক সুগম ও লাভপ্রদ হল শ্বাসের দ্বারা জপ করা । </p>
<p class="Text">এ হল জপের কথা । আসলে জপ তো নিরাকার এবং সাকার— দুটি প্রকারের ধ্যানে-ই হওয়া চাই । এবার নিরাকারের ধ্যানের সম্বন্ধে কিছু বলা হচ্ছে ।</p>
<p class="Text">একান্তে স্থির আসনে উপবিষ্ট হয়ে একাগ্র চিত্তে এইভাবে অভ্যাস করবে—ইন্দ্রিয় এবং মনের দ্বারা যা কিছু প্রতীত হয়, তাকে কল্পিত মনে করে ত্যাগ করতে থাকো । যা কল্পিত হয় তার অস্তিত্ব নেই । স্থূল শরীর, জ্ঞানেন্দ্রিয়গুলি, মন, বুদ্ধি প্রভৃতি কোনো কিছুই নেই, এইভাবে সব কিছুর অনস্তিত্ব বোধ করতে করতে অনস্তিত্বের বোধ অনুভবকারী পুরুষের সেই বৃত্তি—যাকে জ্ঞান, বিবেক এবং প্রত্যয়ও বলা হয়, সেই সবগুলি হল শুদ্ধ বুদ্ধির কাজ । এক্ষেত্রে বুদ্ধিই তার অধিকরণ, যার দ্বারা পরমাত্মার স্বরূপের চিন্তা হয় এবং প্রতীত হয় এমন প্রত্যেক বস্তুতে এটি নয়, এটি নয় এই রকম অনস্তিত্ব বোধ হয়ে যায়, একেই বেদে ‘নেতি নেতি’— এমন নয়, এমন নয় বলা হয়েছে । অর্থাৎ দৃশ্যকে অনস্তিত্ব করার বৃত্তিও শান্ত হয়ে যায় । সেই বৃত্তিকে ত্যাগ করতে হয় না, তা স্বয়ংই ত্যাগ হয়ে যায় । ত্যাগ করলে তো যে ত্যাগ করে অর্থাৎ ত্যাগকারী ব্যক্তি, ত্যাজ্য বস্তু এবং ত্যাগ— এই ত্রিপুটি এসে যায় । এইজন্য ত্যাগ করতে হয় না, ত্যাগ হয়ে যায় । যেমন, ইন্ধনের অভাবে আগুন নিজে-নিজেই শান্ত হয়ে যায়, তেমনই বিষয়গুলির সম্পূর্ণ অনস্তিত্বে বৃত্তিগুলিও সম্পূর্ণরূপে শান্ত হয়ে যায় । শেষ পর্যন্ত যা অবশিষ্ট থাকে, তা হল পরমাত্মার স্বরূপ । একেই বলা হয় নির্বীজ সমাধি ।</p>
<p class="Shlok">তস্যাপি নিরোধে সর্বনিরোধান্নির্বীজন্ সমাধিন্ ।</p>
<p class="Shlok-Right">(যোগদর্শন ১ ।৫১)</p>
<p class="Text">এখানে এই সংশয় জাগে যে, ত্যাগের পর ত্যাগী  (ব্যক্তি) অবশিষ্ট থাকে কি না ? সে অর্থাৎ ত্যাগী সাধারণ এবং পরমাত্মা অসাধারণ ও মহান । তাই অবশিষ্টাংশটুকুকে পরমাত্মার স্বরূপ কী করে বলা যাবে ? কথাটা ঠিক, কিন্তু সে ততটুকুতে পরিচ্ছিন্ন থাকে, যতটুকুতে সে নিজেকে সীমাবদ্ধ মনে করে, বাকি সমস্ত স্থান অপরের দ্বারা পরিপূর্ণ বলে জানে । অন্য সকল বস্তুর অনস্তিত্ব হয়ে যাওয়ার পর, শেষকালে যা অবশিষ্ট থাকে তা কেবল ওই ‘পরমাত্মতত্ত্ব’ । সংসারের সত্তাকে মূল থেকে উৎপাটিত করে ফেলে দিলে একমাত্র পরমাত্মাই থেকে যান । উপাধিগুলি বিনষ্ট হওয়ার পর সমস্ত বিভেদ দূর হয়ে গিয়ে অপার অভিন্নরূপ পরমাত্মার স্বরূপ থেকে যায় । তিনিই সকল স্থানে বিরাজমান এবং সকল দেশকালে পরিব্যাপ্ত  । বাস্তবে দেশ-কালও তাঁরই মধ্যে কল্পিত । তিনি অভিন্ন,  যিনি নিজেই নিজেতে স্থিত থাকেন, অনির্বচনীয় এবং অচিন্ত্যনীয় । যখন চিন্তন সম্পূর্ণরূপে লুপ্ত হয়ে যায়, তখন সেই অচিন্ত্য ব্রহ্মের ভাণ্ডার উন্মুক্ত হয়, সাধক তাতে এক হয়ে যান । যতক্ষণ পর্যন্ত অজ্ঞানের আড়ালে অন্য পদার্থ দ্বারা দৃষ্টি আচ্ছন্ন ছিল, ততক্ষণ পর্যন্ত সেই ভাণ্ডার অদৃশ্য ছিল । অজ্ঞান বিদূরিত হলে একটি বস্তুই থেকে যায়, তখন তার সঙ্গে মিলে যাওয়া অর্থাৎ সকল বৃত্তি শান্ত হয়ে নিশ্চিতরূপ একটিমাত্র বস্তু থেকে যায় ।</p>
<p class="Text">ঘট যতক্ষণ না ভেঙে যাচ্ছে ততক্ষণ মহাকাশের সঙ্গে ঘটস্থ রিক্ত স্থান ভিন্ন থাকে । ঘট ভেঙে যাওয়াই হল অজ্ঞানতা দূর হওয়া । কিন্তু এই দৃষ্টান্ত সম্পূর্ণ নয় । কেননা ঘট ভেঙে গেলেও, তার টুকরোগুলি তো আকাশের কিছু অংশ অবরোধ করে থাকে । কিন্তু এখানে অজ্ঞতারূপী ঘটের নাশ হলে, জ্ঞানের বিন্দুমাত্র অংশকে আটকাবার জন্য কোনো পদার্থ অবশিষ্ট থাকে না । ভ্রম দূর হলেই জগৎ সম্পূর্ণরূপে অবিদ্যমান হয়ে যায় । যা অবশিষ্ট থাকে তিনিই ব্রহ্ম । দৃষ্টান্তস্বরূপ ঘটাকাশ হল জীব এবং মহাকাশ হল পরমাত্মা । উপাধিরূপী ঘট বিনষ্ট হয়ে গেলে দুটি একরূপ হয়ে যায় । একরূপ তো আগেও ছিল, কিন্তু উপাধি ভেদের জন্য ভিন্নতা প্রতীত হচ্ছিল ।</p>
<p class="Text">বাস্তবে আকাশের দৃষ্টান্ত পরমাত্মার পক্ষে সর্বব্যাপকরূপে গণ্য হয় না । আকাশ জড়, পরমাত্মা জড় নয় । আকাশ দৃশ্য, পরমাত্মা দৃশ্য নন । আকাশ বিকারযুক্ত, পরমাত্মা বিকারশূন্য । আকাশ অনিত্য, মহাপ্রলয়ের সময় তার বিনাশ হয়, পরমাত্মা নিত্য । আকাশ শূন্য, তাতে সব কিছু প্রবিষ্ট হয় । পরমাত্মা ঘন (নিজে নিজেতেই পরিপূর্ণ), তাতে অন্যের প্রবেশ সম্ভব নয় । আকাশের সঙ্গে পরমাত্মার কোনো তুলনাই হয় না । ব্রহ্মের এক অংশে মায়া রয়েছে । তাকে অব্যাকৃত  প্রকৃতি বলে, তার এক অংশে আছে মহত্তত্ত্ব (সমষ্টি বুদ্ধি) । সমষ্টি বুদ্ধির অন্তর্গত হল বুদ্ধি, সেই বুদ্ধির এক অংশে আছে অহংকার, সেই অহংকারের একাংশে আকাশ, আকাশে বায়ু, বায়ুতে অগ্নি, অগ্নিতে জল আর জলে পৃথিবী । এই রকম প্রক্রিয়ার দ্বারা এইটিই সিদ্ধ হয় যে, সমগ্র ব্রহ্মাণ্ড রয়েছে মায়ার এক অংশে, আর সেই মায়া রয়েছে পরমাত্মার এক অংশে । এই যুক্তিতে আকাশ তো পরমাত্মার তুলনায় খুবই নগণ্য ও ক্ষুদ্র । কিন্তু পরমাত্মাকে জানার পরই এই অল্পতার পরিচয় পাওয়া যায় । যেমন, কোনো লোক স্বপ্ন দেখছে  স্বপ্নে তার সামনে দিশা, কাল, আকাশ, বায়ু, অগ্নি, চন্দ্র, সূর্য, দিন, রাত্রি প্রভৃতি সব কিছুই ভাসে । খুবই বিস্তার দেখা যায় । কিন্তু চোখ খোলা মাত্র ওই সমস্ত সৃষ্টি অনস্তিত্ব হয়ে যায় । তখন বুঝতে পারে যে, ওই সৃষ্টি তার ভাবনায় তার নিজের মধ্যেই ছিল । তাহলে সেইগুলি তার থেকে ছোট ছিল, সে নিজে তো সেইগুলি থেকে বড় । বাস্তবে সেইগুলি তো ছিলই না, কেবল কল্পনাই ছিল । আর যদি থাকতই তাহলে সামান্যই ছিল, তার এক অংশে ছিল, তার ভাবনায় ছিল । অতএব সেইগুলি তা থেকে ভিন্ন ছিল না । কিন্তু এই জ্ঞান চোখ খোলার পর, জেগে ওঠার পর হয় । অনুরূপভাবে পরমাত্মার প্রকৃত স্বরূপে জাগ্রত হলে, এই সৃষ্টিও থাকে না । যদি মনে করেন যে কোথাও আছে, তাহলে তা মহাপুরুষদের কথানুসারে পরমাত্মার এক সামান্য অংশে এবং তাঁরই ভাবনার মধ্যেই থাকে ।</p>
<p class="Text">এইজন্য আকাশের দৃষ্টান্ত পরমাত্মাতে পূর্ণরূপে প্রযোজ্য হয় না । কেবল এটিই সত্য যে, মানুষের দৃষ্টিতে আকাশ যেমন নিরাকার, বাস্তবে ব্রহ্মও সেই রকম নিরাকার । মানুষের দৃষ্টিতে যেমন আকাশ অনন্তরূপে ভাসমান, তেমনই ব্রহ্ম এবং সত্যও অনন্ত । মানুষের পক্ষে বোঝাবার জন্য আকাশের উদাহরণ দেওয়া হয়েছে । এইসব বস্তুর অবিদ্যমানতা হলে প্রাপ্ত বস্তু কেমন হতে পারে— তাঁর স্বরূপ কেউ বলতে পারে না । তা তো খুবই বৈশিষ্ট্যপূর্ণ । সূক্ষ্ম ভাবের তত্ত্বজ্ঞ, সূক্ষ্মদর্শী মহাত্মারা তাঁকে ‘<span class="char-style-override-1">সত্যং জ্ঞানমনন্তং ব্রহ্ম</span>’ বলেন । তিনি অপার, অসীম, চেতন, জ্ঞাতা, ঘন,  আনন্দময়, সুখরূপ, সৎ, নিত্য । এই ধরনের বিশেষণের দ্বারা সেই পরমাত্মার নির্দেশ করা হয় । তাঁর উপলব্ধি হলে আর কখনো পতন হয় না । দুঃখ, ক্লেশ, দুর্গুণ, শোক, স্বল্প-ভাব, বিক্ষেপ, অজ্ঞান, পাপ প্রভৃতি সকল বিকার চিরকালের জন্য  সম্পূর্ণরূপে নিবৃত্ত হয়ে যায় । একমাত্র সত্য, জ্ঞান, বোধ, আনন্দরূপী ব্রহ্মের বাহুল্যের জাগৃতি থাকে । এই জাগৃতিও কেবল বোঝার জন্য বলা হয় । বাস্তবে তো কিছুই বলা যায় না ।</p>
<p class="Shlok">অনাদিমৎপরং ব্রহ্ম ন সত্তন্নাসদুচ্যতে ।</p>
<p class="Shlok-Right">(গীতা ১৩ ।১২)</p>
<p class="Text">ওই আদিরহিত পরব্রহ্ম অব্যক্ত হওয়ায়, তাঁকে সৎ বলা যায় না, আবার অ-সৎও বলা যায় না ।</p>
<p class="Text">যদি জ্ঞানের ভোক্তা বলা হয় তাহলে তো কোনো ভোগ নেই । ভোক্তা, ভোগ, ভোগ্য সব কিছু এক হয়ে  যায় । তা এমনই এক জিনিস যাতে ত্রিপুটি থাকে না । এটি হল নিরাকার ধ্যানের একটি বিধি ।</p>
<p class="Sub-Heading" xml:lang="en-US">ধ্যানের দ্বিতীয় বিধি</p>
<p class="Text">একান্তে বসে চোখ বন্ধ করে এই চিন্তা করুন যে, সৎ-চিৎ-আনন্দঘনরূপী সমুদ্রের বিশাল বন্যা এসেছে এবং আপনি তার গভীরে ডুবে রয়েছেন । অনন্তবিজ্ঞানানন্দঘন সমুদ্রে নিমজ্জিত রয়েছেন । সমগ্র সংসার পরমাত্মার সংকল্পের মধ্যে ছিল, তিনি সংকল্প ত্যাগ করেছেন, ফলে আমাকে ছাড়া সমগ্র সংসার অবিদ্যমান হয়ে গিয়ে সর্বত্র এক সচ্চিদানন্দঘন পরমাত্মাই থেকে গিয়েছেন । আমি পরমাত্মাকে ধ্যান করছি, তাতে পরমাত্মার সঙ্কল্পে রয়েছি । আমি ছাড়া আর সব কিছুই অবিদ্যমান হয়ে গিয়েছে । যখন পরমাত্মা আমায় ছেড়ে দেবেন, তখন আমিও থাকব না । কেবল পরমাত্মাই থাকবেন । যদি পরমাত্মা আমাকে না ছেড়ে স্মরণে রাখেন, তাহলে খুবই আনন্দের কথা । এইভাবে ভেদসহ নিরাকারের উপাসনা করুন । এতে সাধনকালের সময় ভেদ এবং সিদ্ধিকালের সময় অভেদ থাকে । পরমাত্মা আমার সঙ্কল্প ছেড়ে দিয়েছেন, তখন এক পরমাত্মাই থেকে গিয়েছেন । এটি হল উপায় । এর অতিরিক্ত নিরাকারের ধ্যানের আরও কয়েকটি উপায় আছে । সেগুলির মধ্যে দুটির উল্লেখ ‘<span class="char-style-override-1">সচ্চা সুখ ঔর ওসকি প্রাপ্তিকা উপায়</span>’ অর্থাৎ ‘প্রকৃত সুখ লাভের উপায়’ নামক লেখায় বলা হয়েছে । সেখানে দেখা যেতে পারে । বলার অভিপ্রায় হল এই যে, নিরাকারের ধ্যান দু’ভাবে হয় । ভেদের দ্বারা এবং অভেদের দ্বারা । দুটির ফল হল এক অভিন্ন পরমাত্মাকে লাভ করা । যারা জীবকে সর্বদা পরিচ্ছিন্ন মনে করে পরমাত্মার সঙ্গে কখনো অভেদ মানে না, তাদের মুক্তিও হয় স্বল্পকালীন, চিরকালের জন্য তারা মুক্ত হয় না । প্রলয়ের পর তাদের ফিরে আসতেই হয় । এই মুক্তিবাদের ফলে তারা ব্রহ্মকে পেয়েও দূরে থেকে যায় ।</p>
<p class="Text">এবার সাকারের ধ্যান সম্পর্কে কিছু বলা হচ্ছে । সাকারের উপাসনার ফল দু’রকমের হয় । সাধক যদি সদ্য সদ্য মুক্তি চান, শুদ্ধ ব্রহ্মে একরূপ হয়ে মিশে যেতে চান— তাতে একাকার হন, তাঁর সদ্য সদ্য মুক্তি হয়ে যায় । কিন্তু তিনি যদি এই রকম ইচ্ছা করেন যে, তিনি দাস, সেবক অথবা সখা হয়ে ভগবানের সমীপে নিবাস করে প্রেমানন্দ ভোগ করবেন কিংবা আলাদা থেকে জগতে ভগবৎ প্রেম প্রচাররূপী পরমসেবা করবেন, তাহলে তিনি সালোক্য, সারূপ্য, সামীপ্য, সাযুজ্য প্রভৃতি মুক্তিগুলির মধ্যে ইচ্ছামতো যে কোনো একটি মুক্তি লাভ করেন, আর মৃত্যুর পরে ভগবানের নিত্যধামে চলে যান । মহাপ্রলয় পর্যন্ত নিত্যধামে থেকে অন্তিমে পরমাত্মায় মিশে যান অথবা সংসারের উদ্ধারের নিমিত্ত কারকপুরুষ হয়ে জন্ম নিতে পারেন । কিন্তু জন্ম নিলেও, তিনি বন্ধনে আবদ্ধ হন না । মায়া তাঁকে বিন্দুমাত্র দুঃখ-কষ্ট দিতে পারে না । তিনি নিত্য মুক্ত থাকেন । যে নিত্যধামের মধ্য দিয়ে এই রকম সাধক গমন করেন, সেই পরমধাম সব কিছুর উপরে, সর্বশ্রেষ্ঠ । তাঁর উপরে এক সচ্চিদানন্দঘন নিরাকার শুদ্ধ ব্রহ্ম, আর কিছুই নেই । তিনি চিরকালীন, সকল লোকের বিনাশ হয়ে গেলেও তাঁর স্থিতি থাকে । তাঁর স্বরূপ কেমন ? যিনি সেখানে যান, কেবল তিনিই সেকথা বলতে পারেন । সেখানে গেলে সকল ভ্রান্তির অবসান হয় । তাঁর সম্পর্কে ভিন্ন ভিন্ন কল্পনাগুলি সেখানে এক যথার্থ সত্যস্বরূপে পরিণত হয়ে যায় । মহাত্মারা বলে থাকেন যে, সেখানে গেলে ভক্তেরা প্রায়শই সেইসব শক্তি ও সিদ্ধিলাভ করেন যা ভগবানের মধ্যে বিদ্যমান । কিন্তু সেই ভক্তরা ভগবানের সৃষ্টিকাের্যর বিরুদ্ধে কখনোই সেগুলির প্রয়োগ করেন না, সেই মহামহিম প্রভুর দাস, সখা অথবা সেবকে পরিণত হয়ে সেই পরমধামের সমীপে বসবাস করেন । সর্বদা তাঁরই আজ্ঞানুসারে চলেন । গীতার অষ্টম অধ্যায়ের চব্বিশতম শ্লোকে, এই পরমধামের যাত্রী সাধকদের কথা বলা হয়েছে । বৃহদারণ্যক এবং ছান্দোগ্য উপনিষদেও এই অর্চিমার্গের বিস্তৃত বর্ণনা আছে । সম্ভবত এই নিত্যধামকেই ভগবান শ্রীকৃষ্ণের উপাসকেরা গোলোক এবং ভগবান শ্রীরামের উপাসকেরা সাকেতলোক বলে থাকেন । বেদে একেই সত্যলোক এবং ব্রহ্মলোক বলা হয়েছে । (এটি সেই ব্রহ্মলোক নয় যেখানে ব্রহ্মা বাস করেন, যার বর্ণনা গীতার অষ্টম অধ্যায়ের ষোড়শ শ্লোকের পূর্বার্ধে আছে) । ভগবান সাকাররূপে তাঁর এই নিত্যধামে বিরাজ করেন । সাকাররূপ মেনে নিয়ে যারা নিত্য পরমধামকে মানেন না, তারা বিরাট ভুল করেন ।</p>
<p class="Sub-Heading" xml:lang="en-US">ভক্তের জন্য ভগবান কীভাবে সাকাররূপ ধারণ করেন ?</p>
<p class="Text">ভগবান সৎ-চিৎ-আনন্দময় নিত্য অপাররূপে সর্বত্র বিদ্যমান । উদাহরণস্বরূপ আগুনের উল্লেখ করা যায় । আগুন নিরাকাররূপে সর্বত্র ব্যাপ্ত রয়েছে, প্রজ্বলিত করবার সামগ্রী একত্র করে আগুন ধরালে তা প্রকট হয়ে যায় । প্রকট হওয়ার পর তার ব্যক্তরূপ ততটাই ‘লম্বা-চওড়া’ দেখা যায়, যতটা কাঠ ইত্যাদিতে ব্যাপ্ত থাকে । সেই রকম গুপ্তরূপে সর্বত্র ব্যাপক অদৃশ্য সূক্ষ্ম নিরাকার পরমাত্মাও ভক্তের ইচ্ছানুসারে সাকাররূপে প্রকাশিত হন । বাস্তবে আগুনের ব্যাপকতার উদাহরণও একদেশীয় (পরিচ্ছিন্ন) । কেননা যেখানে কেবল আকাশ অথবা বায়ুতত্ত্ব, সেখানে আগুন নেই । কিন্তু পরমাত্মা তো সর্বত্র পরিপূর্ণ । পরমাত্মার ব্যাপকতা সর্বশ্রেষ্ঠ এবং বৈশিষ্ট্যপূর্ণ । সংসারে এমন কোনো স্থান নেই, যেখানে পরমাত্মা নেই এবং সংসারে এমন কোনো জায়গা নেই, যেখানে পরমাত্মার মায়া নেই । যেখানে দেশ-কাল, সেখানেই মায়া । মায়ারূপ সামগ্রীকে নিয়ে পরমাত্মা যেখানে-সেখানে আবির্ভূত হতে পারেন । যেখানে জল এবং শীতলতা, সেখানেই বরফ জমতে পারে । যেখানে মাটি এবং কুমোর আছে, সেখানেই ঘট তৈরি হতে পারে । জল এবং মাটি হয়তো সর্বত্র নাও পাওয়া যেতে পারে, কিন্তু পরমাত্মা এবং তাঁর মায়াকে সংসারের সর্বত্র পাওয়া যাবে । এই অবস্থায় তাঁর দৃশ্যমান হওয়ায় অসুবিধা কোথায় ? প্রয়োজন হল ভক্তের মধ্যে প্রেমের-ভাব ।</p>
<p class="Shlok">হরি ব্যাপক সর্বত্র সমানা ।</p>
<p class="Shlok">প্রেম তেঁ প্রকট হোহিঁ মৈঁ জানা॥</p>
<p class="Text">নিরাকারের ব্যাপকতা নিয়ে সবাই বলতে পারেন, কিন্তু সাকাররূপে ভগবান তো কেবল ভক্তদেরই দেখা দেন । তিনি সর্বশক্তিমান, যা ইচ্ছা করতে পারেন । তিনি কোনো একজনকে, অনেককে বা সকলকে এক সঙ্গে দর্শন দিতে পারেন, সবই তাঁর ইচ্ছা । অবশ্যই সেই ইচ্ছা ছেলে খেলার মতো অবিন্যস্ত নয় । তাঁর ইচ্ছা সম্পূর্ণভাবে শুদ্ধ । ভক্তের ইচ্ছাও ভগবানের ভাবানুসারেই হয়ে থাকে । ভগবান বলেছেন যে, তিনি ভক্তের হৃদয়ে বাস করেন । কথাটি ঠিক । যেমন আমাদের সকলের শরীরে নিরাকাররূপে অগ্নি স্থিত, তেমনভাবেই ভগবানও নিরাকার সৎ-চিৎ-আনন্দরূপে সকলের হৃদয়ে অবস্থিত । তবে ভক্তের হৃদয় শুদ্ধ হওয়ায়, সেখানে তিনি প্রত্যক্ষ দৃষ্ট হন । ভক্ত-হৃদয়ের এইটিই বৈশিষ্ট্য । সূের্যর প্রতিবিম্ব কাঠ, পাথর এবং দর্পণের উপর সমানভাবে পড়ে । কিন্তু স্বচ্ছ দর্পণে তাকে দেখা যায় । কাঠ বা পাথরে তাকে দেখা যায় না । এইভাবে ভগবান সকলের হৃদয়ে অবস্থান করলেও অভক্তদের কাষ্ঠ-সদৃশ অশুদ্ধ হৃদয়ে দেখা দেন না, ভক্তের দর্পণ সদৃশ স্বচ্ছ হৃদয়ে দেখা দেন । ভক্তেরা ধ্যানে তাঁকে যেমন মনে করেন, সেইভাবেই তিনি তাঁদের মধ্যে অবস্থান করেন ।</p>
<p class="Text">মহাত্মারা বলেন যে, যেখানে কীর্তন হয়, সেখানে ভগবান স্বয়ং সাকাররূপে উপস্থিত থাকেন, কীর্তনরত ভক্তদের সাকাররূপেও দর্শন দিয়ে থাকেন । একথা মনে করা উচিত নয় যে, এই চিন্তা কেবল ভক্তের । বাস্তবে ভক্তগণকে তা প্রত্যক্ষই দৃষ্ট হয় । কেবল প্রতীত হওয়া তো মায়ার কাজ । ভগবান তো মায়াশক্তির প্রভু । মহাপুরুষদের একথা ঠিক যে— </p>
<p class="Shlok">মদ্ভক্তা যত্র গায়ন্তি তত্র তিষ্ঠামি নারদ ।</p>
<p class="Shlok-Right">(আদিপুরাণ ১৯ ।৩৫)</p>
<p class="Text">এমন হতে পারে যে ভগবান সাকাররূপে কীর্তনে অবস্থান করলেও কারো দ্বারা দৃষ্ট হন না । তবে তিনি যে কীর্তনে স্বয়ং অবস্থান করেন, সেই কথাটি বিশ্বাস করাই শ্রেয় ।</p>
<p class="Text">ভগবান যখন যেখানে খুশি যে কোনো রূপেই ভক্তের ইচ্ছানুসারে দৃশ্যমান হতে পারেন, তাহলে ভক্তও ভগবানকে যে কোনো রূপেই ধ্যান করুন না কেন, ফল একই হবে । শিখীপুচ্ছের মুকুটধারী শ্যামসুন্দর ভগবান শ্রীকৃষ্ণের ধ্যান করুন অথবা ধনুর্বাণধারী মর্যাদাপুরুষোত্তম ভগবান শ্রীরামেরই ধ্যান করুন  শঙ্খ, পদ্ম, চক্র, গদাধারী ভগবান শ্রীবিষ্ণুর ধ্যান করুন অথবা বিশ্বরূপে বিরাট পরমাত্মারই ধ্যান করুন— একই কথা । যে রূপের ধ্যান করবেন তাকেই পূর্ণ মেনে নিয়ে ধ্যান করা চাই । এইভাবেই নিজের অভিরুচি অনুসারে ওঁ, রাম, কৃষ্ণ, হরি, নারায়ণ, শিব প্রভৃতি যে কোনো ভগবৎ-নামের জপ করতে পারেন, ফল একই হবে । সগুণের ধ্যানের কয়েকটি বিধি ‘প্রেমভক্তিপ্রকাশ’ এবং ‘প্রকৃত সুখ লাভের উপায়’ শীর্ষক লেখায় বলা হয়েছে । সেখানে দ্রষ্টব্য ।</p>
<p class="Text">এবারে ভগবানের বিশ্বরূপ সম্পর্কে কিছু বলা হচ্ছে । ভগবান অর্জুনকে যে রূপ দেখিয়েছিলেন তাও ছিল বিশ্বরূপ, আর বেদ বর্ণিত ‘<span class="char-style-override-1">ভূর্ভবঃ স্বঃ</span>’ এই ব্রহ্মাণ্ডও হল ভগবানের বিশ্বরূপ । দুটি একই কথা । সমগ্র বিশ্বই ভগবানের স্বরূপ । স্থাবর-জঙ্গম সব কিছুর মধ্যে সাক্ষাৎ পরমাত্মা বিরাজমান । সমগ্র বিশ্বকে পরমাত্মার স্বরূপ মেনে নিয়ে তার সৎকার এবং সেবা করাই বিশ্বরূপ পরমাত্মার সৎকার এবং সেবা করা । বিশ্বে যে দোষ অথবা বিকার আছে, সেইগুলি পরমাত্মায় নেই । এই সবই যাদুকরের ইন্দ্রজালের মতো কেবলই লীলা । নাম-রূপ সবই লীলা । ভগবান তো সদা নিজের স্বরূপেই স্থিত । পরমাত্মা তো নিরাকাররূপে বরফে জলের মতোই সর্বত্র পরিব্যাপ্ত । বরফে তো জল ছাড়া অন্য কোনো বস্তু-ই নেই । জলের বদলে বরফের পিণ্ড দৃষ্ট হয়, বাস্তবে তা নেই । তেমনই সেই শুদ্ধ ব্রহ্মে এই সংসার দৃষ্ট হয়, কিন্তু বাস্তবে তা নেই ।</p>
<p class="Text">সগুণরূপে তিনি অগ্নির মতো অব্যক্ত থেকেও ব্যাপক, তাই যখন ইচ্ছা তিনি সাকাররূপে প্রকাশিত হতে পারেন । এই কথা উপরে বলা হয়েছে । এই ব্যাপক পরমাত্মাকে বিষ্ণু বলা হয় । বিষ্ণু শব্দের অর্থই হল ব্যাপক ।</p>
<p class="Sub-Heading" xml:lang="en-US">ভগবান গুণাতীত, ভালো মন্দ সকল গুণের দ্বারা যুক্ত এবং শুধুমাত্র সদ্গুণসম্পন্ন </p>
<p class="Text">ভগবানের মধ্যে কোনো গুণ নেই, তিনি গুণাতীত  ভালো-মন্দ সব গুণ তাঁর মধ্যে আছে  এবং তাঁর মধ্যে কেবল সৎগুণই আছে, দুর্গুণ একেবারেই নেই—ভগবানের সম্পর্কে এই তিনটি কথাই বলা যায় । এই বিষয়টিকে বোঝা দরকার ।</p>
<p class="Text">শুদ্ধ ব্রহ্ম নিরাকার চেতন বিজ্ঞানানন্দময় সর্বব্যাপী পরমাত্মার বাস্তবিক রূপ সকল গুণের সম্পূর্ণ অতীত । জগতের সকল গুণ-অবগুণ সত্ত্ব, রজ এমং তম থেকে হয় । সত্ত্ব, রজ, তম গুণ তিনটি মায়ার অন্তর্গত, এই জন্য তার নাম হল ত্রিগুণময়ী মায়া । এর মধ্যে সত্ত্ব হল উত্তম, রজ মধ্যম এবং তম অধম । পরমাত্মা এই মায়া থেকে ভিন্ন, সম্পূর্ণরূপে অতীত এবং গুণরহিত । এই জন্যই তাঁর নাম শুদ্ধ । তাই তিনি গুণাতীত ।</p>
<p class="Text">বাস্তবে মায়া বলে কিছু নেই । কোথাও যদি তা মনে হয়, তবে তা কেবল কল্পনা । এই মায়ার কল্পনা  পরমাত্মার এক অংশে অবস্থিত । গুণ-অবগুণ সবই মায়ায় । এই যুক্তিতে সত্য, দয়া, ত্যাগ, বিচার এবং কাম-ক্রোধ-লোভ, মোহ প্রভৃতি গুণ এবং অবগুণের দ্বারা যুক্ত এই সমগ্র সংসার, সেই পরমাত্মাতেই অধ্যারোপিত । এর ফলে সকল সদ্গুণ এবং দুর্গুণ তাঁর মধ্যেই আরোপিত বলে মানা যেতে পারে । এই অবস্থায় তাঁকে ভালো-মন্দ সকল গুণের দ্বারা যুক্ত বলা যেতে পারে ।</p>
<p class="Text">এই ব্রহ্মাণ্ড যার অন্তর্গত সেই মায়াবিশিষ্ট ব্রহ্ম সৃষ্টিকর্তা ঈশ্বর কিন্তু শুদ্ধ ব্রহ্ম থেকে ভিন্ন নন । তিনি মায়াকে নিজের অধীন করে আবির্ভূত হন, কখনো আবার অবতারত্ব গ্রহণ করেন । সেইজন্যই তাঁকে মায়াবিশিষ্ট বলা হয় । গীতায় বলা হয়েছে— </p>
<p class="Shlok">  অজোঽপি সন্নব্যয়াত্মা  ভূতানামীশ্চরোঽপি সন্ ।</p>
<p class="Shlok">  প্রকৃতিং স্বামধিষ্ঠায় সম্ভবাম্যাত্মমায়য়া ॥</p>
<p class="Shlok-Right">(৪ ।৬)</p>
<p class="Text">যেমন তিনি অবতার হন, তেমনই সৃষ্টির আদিতেও মায়াকে নিজের অধীন করেই ভগবান আবির্ভূত হন । এঁরই নাম বিষ্ণু, ইনি আদি পুরুষ । বিষ্ণু সর্বসত্ত্বগুণসম্পন্ন, সত্ত্বগুণের মূর্তি । সাত্ত্বিক তেজ, প্রভাব, সামর্থ্য, বিভূতি প্রভৃতির দ্বারা বিভূষিত । দৈবী সম্পদের গুণই সত্ত্বগুণ । শুদ্ধ সত্ত্ব হল তাঁর স্বরূপ । দুর্গুণ তো রজ এবং তমে অবস্থান করে । প্রেম হয় সাদৃশ্যে এবং সাম্যে, তাই যে ভক্তে দৈবী সম্পদের গুণ থাকে, তাঁকেই ভগবৎ দর্শনের উপযুক্ত পাত্র মনে করা হয় । মায়াময় সগুণ ভগবান মায়াকে সঙ্গে নিয়ে কখনো কখনো অবতার ধারণ করে থাকেন । তিনি সর্বগুণসম্পন্ন । শুদ্ধ, স্বতন্ত্র, প্রভু এবং সর্বশক্তিমান । এমন কোনো কিছু নেই যা তিনি না করতে পারেন । এইজন্য যদিও সেই শুদ্ধ সত্ত্বগুণরূপ সগুণ সাকার পরমাত্মাতে রজ এবং তম ভাব বাস্তবে থাকে না, তবুও তিনি রজ এবং তমের কাজ করতে পারেন । ভগবান বিষ্ণুকে দুষ্টদলনরূপ হিংসাত্মক কাজ করতে দেখা যায় । মানবীয় দৃষ্টিতে তাঁর মধ্যে হিংসা বা তম ভাব প্রতীত হয়, কিন্তু বাস্তবে তাঁর মধ্যে এমন কিছু নেই । ন্যায়কারী হওয়ার কারণে তিনি যথাবশ্যক কাজ করেন । রাজা জনক মুক্তপুরুষ ছিলেন । তিনি পরম সাত্ত্বিক ছিলেন । কিন্তু রাজা হওয়ায় তাঁকে বিচারের কাজও করতে হত । চোরদের তিনি দণ্ডও দিতেন । এতে কোনো দোষ নেই । মা তাঁর প্রিয় সন্তানকে শিক্ষা দেওয়ার জন্য ধমক দেন, আবার কখনো কখনো প্রয়োজন মনে করলে প্রেমপূর্ণ হৃদয়ে দু-একটা থাপ্পড়ও মারেন । কিন্তু এরকম করলেও তাঁর মনে স্নেহই ভরা থাকে । এইভাবে দয়ানিধি ন্যায়কারী ভগবানের দণ্ডবিধানও দয়ার দ্বারা যুক্ত থাকে । ধর্মানুকুল কাজও ভগবান করেন । তিনি বলেছেন— </p>
<p class="Shlok">ধর্মাবিরুদ্ধো ভূতেষু কামোঽস্মি ভরতর্ষভ ॥</p>
<p class="Text">আমি ধর্মযুক্ত কাম, পাপযুক্ত কাম নই । ভগবান সৎ, সাত্ত্বিক, শুদ্ধ সত্ত্ব । তিনি মায়ার শুদ্ধ সত্ত্ব-বিদ্যার দ্বারা সম্পন্ন । জীব অবিদ্যাসম্পন্ন । বিদ্যায় জ্ঞান আছে, প্রকাশ আছে, সেখানে অবগুণ বা অন্ধকার কী করে টিকতে পারে ? অবগুণ তো অবিদ্যায় থাকে । এই বিচারে ভগবান কেবল সদ্গুণসম্পন্ন ।</p>
<p class="Text">উপরের আলোচনা থেকে এটি সিদ্ধ হয়ে গেল যে, পরমাত্মাকে গুণাতীত, গুণাগুণযুক্ত এবং কেবল সত্ত্বগুণসম্পন্ন বলা যায় ।</p>
<p class="Sub-Heading" xml:lang="en-US">ভগবানের স্বরূপ এবং নিরাকার-সাকারের একত্ব</p>
<p class="Text">শরীরের তিনটি ভেদ— স্থূল, সূক্ষ্ম এবং কারণ । যা দৃষ্ট হয় তা হল ‘স্থূল’, মৃত্যুর পর যা সঙ্গে যায় তা ‘সূক্ষ্ম’ আর যা মায়ায় লয় হয়ে যায় তা হল  ‘কারণ’ । শরীরের এই তিনটি ভেদকে নিয়ত দেখা যায় । জাগ্রত অবস্থায় স্থূল শরীর কাজ করে, স্বপ্নে সূক্ষ্ম এবং সুষুপ্তিতে কারণ-শরীর থাকে । এইভাবে পরমাত্মার মধ্যেও তিনটি স্বরূপের কথা বলা যেতে পারে । মহাপ্রলয়ে অবস্থিত পরমাত্মা কারণ স্বরূপ, সমগ্র বিশ্ব তাঁর মধ্যে লয় হয়ে থাকে । সেই সময় কেবল পরমেশ্বর এবং তাঁর প্রকৃতি থাকে, সকল জীব প্রকৃতির ভিতর লয় হয়ে যায় । জীবের মধ্যেও প্রকৃতি পুরুষের দুটি অংশ আছে । চৈতন্য হল পরমাত্মার অংশ এবং অজ্ঞান হল প্রকৃতির । মায়ার উপাধিযুক্ত থাকায় মহাপ্রলয়েও জীব মুক্ত হয় না । তারপর সৃষ্টির আদিতে, আবার নিদ্রা থেকে জাগ্রত হওয়ার মতো নিজের-নিজের কর্মফল অনুসারে বিভিন্নরূপে জেগে ওঠে । এইভাবে মহাপ্রলয়ে পরমাত্মার রূপকে ‘কারণ’ বলা যেতে পারে ।</p>
<p class="Text">পরমাত্মার সূক্ষ্ম রূপ সব জায়গায় থাকে । এরই নাম আদিপুরুষ । এইটিই সৃষ্টির আদি কারণ । এরই নাম পুরুষোত্তম, সৃষ্টিকর্তা ঈশ্বর ।</p>
<p class="Text">পরমাত্মা স্থূলরূপে শঙ্খ-চক্র-গদা-পদ্মধারী ভগবান বিষ্ণু । তিনি সর্বদা নিত্যধামে বিরাজ করেন ।</p>
<p class="Text">ভগবান ভক্তের ভাবনা অনুসারে রূপ ধারণ করেন । এই সমগ্র ব্রহ্মাণ্ড ভগবানের শরীর, এরই ভিতর আমাদের শরীর রয়েছে । এই দৃষ্টিতে আমরা সকলেই পরমাত্মার অন্তর্গত ।</p>
<p class="Text">আর একটি তত্ত্বকথা বোঝা দরকার । আকাশ যখন নির্মল এবং সূর্য উদিত থাকে তখন সূর্য ও আমাদের মাঝখানে আকাশে কোনো কিছু দেখা যায় না, কিন্তু সেখানে জলকণা থাকে । একথা মেনে নিতে হবে যে, সূর্য এবং আমাদের মাঝখানে জলকণা, বায়ু ও বাষ্প আছে, তবে তা দেখা যায় না । কেননা তা সূক্ষ্ম এবং পরমাণুরূপে থাকে । যখন তা ঘনীভূত হয়, তখন তার রূপ স্থূল হয়ে ব্যক্ত হতে থাকে । সূের্যর তাপে বাষ্প উৎপন্ন হয়, যখন বাষ্প ঘন হয়, তখন তার দ্বারা মেঘ সৃষ্টি হয় । আবার তাতে জলের সঞ্চার হয় । জলভরা মেঘ পাহাড়ের উপর দিয়ে চলে যায় । তখন সেখান দিয়ে যদি কেউ যায়, তাহলে বৃষ্টি না হলেও তার কাপড় ভিজে যায় । মেঘে বাষ্প ঘনীভূত হলে জলের ফোঁটা সৃষ্টি হয় এবং সেগুলি ক্রমশ ঘনীভূত হলে শিলা হয়ে পড়তে থাকে । আবার সেই শিলা বা বরফ গরম পড়লেই গলে গিয়ে জল হয়ে যায় । বেশি গরম পড়লে তা আবার বাষ্প হয়ে যায় । বাষ্প আকাশে উঠে অদৃশ্য হয়ে যায় এবং শেষ পর্যন্ত জল সেই অব্যক্ত পরমাণুর রূপ লাভ করে । এই পরমাণুতে অবস্থিত জলকে, যে যন্ত্র অত্যন্ত সূক্ষ্ম পরমাণুকে হাজার গুণ বর্ধিত করে দেখায়, সেই যন্ত্র দিয়েও কেউ সেই সূক্ষ্ম পরমাণুকে দেখতে পারে না । কিন্তু জল তো থাকেই । না থাকলে তা আসবে কোথা থেকে ?</p>
<p class="Text">এই দৃষ্টান্তানুসারে পরমাত্মার স্বরূপ জানা দরকার । শ্রীমদ্ভগবদ্গীতায় বলা হয়েছে— </p>
<p class="Shlok">অক্ষরং ব্রহ্ম পরমং স্বভাবোঽধ্যাত্মমুচ্চতে ।</p>
<p class="Shlok">ভূতভাবোদ্ভবকরো বিসর্গঃ কর্মসংজ্ঞিতঃ ॥</p>
<p class="Shlok">অধিভূতং ক্ষরো ভাবঃ পুরুষশ্চাধিদৈবতম্ ।</p>
<p class="Shlok">অধিযজ্ঞোঽহমেবাত্র দেহে দেহভৃতাং বর ॥</p>
<p class="Shlok-Right">(৮ ।৩-৪)</p>
<p class="Text">অর্জুনের সাতটি প্রশ্নের মধ্যে ছটি প্রশ্ন ছিল ব্রহ্ম কী, অধ্যাত্ম কাকে বলে, কর্ম কী, অধিভূত কী, অধিদৈব কী এবং অধিযজ্ঞ কাকে বলে ? ভগবান উপরোক্ত শ্লোকে এই প্রশ্নগুলির উত্তর এইভাবে দিয়েছেন—অক্ষর হল ব্রহ্ম, স্বভাব হল অধ্যাত্ম, শাস্ত্রোক্ত ত্যাগ হল কর্ম, বিনাশশীল বস্তু হল অধিভূত, সমষ্টি প্রাণরূপে হিরণ্যগর্ভ দ্বিতীয় পুুরুষ হলেন অধিদৈব (ব্রহ্মা) এবং নিরাকার ব্যাপক বিষ্ণু অধিযজ্ঞ হলাম ‘আমি’ ।</p>
<p class="Text">এই দৃষ্টান্তে দার্ষ্টান্তরূপে এরূপ বুঝতে হবে— </p>
<p class="Text">(১) <span class="char-style-override-1">পরমাণুরূপে জলের স্থানে</span>— </p>
<p class="Text">শুদ্ধ সচ্চিদানন্দঘন গুণাতীত পরমাত্মা, যার মধ্যে এই সংসার কখনো ছিল না এবং কখনো হবেও না, যা সর্বতোভাবে অতীত, পরম, অক্ষর ।</p>
<p class="Text">(২) <span class="char-style-override-1">বাষ্পরূপ জল</span>— </p>
<p class="Text">সেই শুদ্ধ ব্রহ্ম নিরাকার রূপে ব্যাপ্ত মায়াবিশিষ্ট ঈশ্বর হলেন অধিযজ্ঞ ।</p>
<p class="Text">(৩)<span class="char-style-override-1"> মেঘ</span>— </p>
<p class="Text">অধিদৈব হলেন সকলের প্রাণাধার হিরণ্যগর্ভ ব্রহ্মা । সতেরোটি তত্ত্বের সমষ্টিকে সূক্ষ্ম বলা হয়, এগুলির মধ্যে প্রাণ হল প্রধান । সকলের প্রাণকে সম্মিলিতরূপে সমষ্টিপ্রাণ বলা হয় । এই সমষ্টিপ্রাণ প্রলয়েও থাকে কিন্তু মহাপ্রলয়ে থাকে না । এই সতেরোটি তত্ত্বের সমূহ হল হিরণ্যগর্ভ ব্রহ্মার সূক্ষ্ম শরীর ।</p>
<p class="Text">(৪) <span class="char-style-override-1">জলের লক্ষ কোটি বিন্দু</span>— </p>
<p class="Text">জগতের সকল জীব ।</p>
<p class="Text">(৫) <span class="char-style-override-1">বর্ষা</span>— </p>
<p class="Text">জীবের ক্রিয়া ।</p>
<p class="Text">(৬) <span class="char-style-override-1">জলের শিলা বা বরফ</span>— </p>
<p class="Text">পঞ্চভূতের দ্বারা স্থূল সৃষ্টি ।</p>
<p class="Text">এই সৃষ্টির স্বরূপ এতটা স্থূল এবং বিনাশশীল যে, সামান্য তাপ লাগলেই শিলার মতো গলে গিয়ে জল হয়ে যায় । এখানে তাপ হল জ্ঞানাগ্নিরূপ রৌদ্র, যার উদয় হওয়া মাত্র স্থূল সৃষ্টিরূপী শিলা তৎক্ষণাৎ গলে যায় ।</p>
<p class="Text">অজ্ঞানতা হল শীত । যত অজ্ঞানতা হয় ততই স্থূলতা হয় আর জ্ঞান যত হয় ততই সূক্ষ্মতাও হয় । যে বস্তু যত ভারী তা ততই নীচে যায় । যত হাল্কা হয় ততই উপরে ওঠে । অজ্ঞানতা হল বোঝা, জল অত্যন্ত স্থূল হয়ে গেলে বরফ হয়ে যায় । তেমনই অজ্ঞানতার বোঝায় স্থূল  হয়ে গেলে জীব পতিত হয় ।</p>
<p class="Text">জ্ঞানরূপী তাপ প্রাপ্ত হলেই সংসারের বোঝা নেমে যায় । আর যেমন তাপে বরফ গলে গিয়ে জল হয়ে যাওয়ার পর আরও গরম হলে সেই জল ধোঁয়া বা বাষ্প হয়ে উপরে উঠে যায় তেমনই জীবও ঊর্ধ্বগতি লাভ করে ।</p>
<p class="Text">জীবাত্মা হল ঈশ্বরের নিজস্ব স্বরূপ । কিন্তু জড়তা অথবা অজ্ঞানতার ফলে তা স্থূল হয়ে যায় এবং তখন তার পতন হয় । অজ্ঞানতাই হল অধঃপতনের কারণ, আর জ্ঞান হল উত্থানের সোপান । জীবাত্মা একবার শেষ সীমায় উঠে যাওয়ার পর আর পতিত হয় না । তার জ্ঞানে সব কিছুই পরমেশ্বর হয়ে যায় । বাস্তবে তত্ত্বগতভাবে তা একই । পরমাণু, বায়ু, মেঘ, জলবিন্দু, শিলা সব তো জলই ।</p>
<p class="Text">এই যুক্তিতে সকল বস্তু হল একই পরমাত্মতত্ত্ব । সেইজন্য ভগবান যখন যেখানে চাইবেন, যেভাবে চাইবেন, সেইখানেই তিনি প্রকট হয়ে যাবেন । এই সম্পর্কে অনুভূতি হয়ে গেলে, সাধক সর্বত্র ঈশ্বরকে দেখেন । জলের তত্ত্ব বুঝতে পারলে সব জায়গায় জলই দৃষ্ট হয় । সেই জলই পরমাণুতে এবং সেই জলই রয়েছে শিলায় । অত্যন্ত সূক্ষ্ম অবস্থাতে যা, অত্যন্ত স্থূল অবস্থাতেও সেই একই । এইভাবে সূক্ষ্ম এবং স্থূল —উভয়েই এক পরমাত্মা বিরাজমান । ‘<span class="char-style-override-1">অণোরণীয়ান্ মহতো মহীয়ান্ ।</span>’ এইটিই সাকার-নিরাকারের একত্য ।</p>
<p class="Text">অজ্ঞানতার ফলে অহংকার বৃদ্ধি পায় । অহংকার যত বেশি হবে, ততই বেশি করে সাংসারিক বস্তু গ্রহণ করা হবে । সাংসারিক বোঝা যত বেশি হবে, ততই মানুষ নীচে নেমে যাবে । গুণ তিনটি । এর মধ্যে তমোগুণ সবচেয়ে ভারী, ফলে তমোগুণী পুরুষ নীচে নেমে যায় । রজোগুণ সমান-সমান, তার ফলে রজোগুণী মধ্য স্থানে অর্থাৎ মনুষ্যাদিতে থেকে যায় । সত্ত্বগুণ লঘু, সেইজন্য সত্ত্বগুণীরা ঊর্ধ্বগতি লাভ করে— </p>
<p class="Text para-style-override-3">‘ঊর্ধ্বং গচ্ছন্তি সত্ত্বস্থাঃ’</p>
<p class="Text para-style-override-3">‘মধ্যে তিষ্ঠন্তি রাজসাঃ’</p>
<p class="Text para-style-override-4"><span class="char-style-override-1">‘অধো গচ্ছন্তি তামসাঃ’</span></p>
<p class="Text">হালকা জিনিস উপরে ওঠে, ভারী জিনিস ডুবে যায় । আসুরী সম্পদ তমোগুণের স্বরূপ । সেইজন্য তা নীচে নিয়ে যায় । সত্ত্বগুণ হালকা বলে উপরে ওঠে । দৈবী সম্পদ হল সত্ত্বগুণ, এইটিই ঈশ্বরের সম্পদ । এই সম্পদ যেমনভাবে বাড়তে থাকে, সাধকও তেমনভাবে উপরে উঠতে থাকেন, অর্থাৎ পরমাত্মার কাছে পৌঁছে যান ।</p>
<p class="Text">এইভাবে স্থূল এবং সূক্ষ্মের মধ্যে সেই একই পরমাত্মার ব্যাপ্তি রয়েছে— এরূপ জানা দরকার ।</p>
<p class="Text">পরমাত্মা ব্যাপকরূপে সকলকে দেখেন এবং জানেন ।</p>
<p class="Shlok">  সর্বতঃ পাণিপাদং তৎ সর্বতোঽক্ষিশিরোমুখম্ ।</p>
<p class="Shlok">  সর্বতঃ শ্রুতিমল্লোকে সর্বমাবৃত্য তিষ্ঠতি ॥</p>
<p class="Shlok-Right">(গীতা ১৩ ।৩)</p>
<p class="Text">সেই জ্ঞেয় (তত্ত্ব) কীরূপ ? তা সকল দিকে হস্ত-পদবিশিষ্ট, সর্ব দিকে নেত্র, মস্তক এবং মুখ ব্যাপ্ত এবং সব দিকেই তাঁর কর্ণ । এমন কোনো জায়গা নেই, যেখানে তিনি নেই, এমন কোনো শব্দ নেই যা তিনি শোনেন না, এমন কোনো দৃশ্য নেই যা তিনি দেখেন না, এমন কোনো বস্তু নেই যা তিনি গ্রহণ করেন না এবং এমন কোনো স্থান নেই, যেখানে তিনি পৌঁছান না ।</p>
<p class="Text">আমরা যখন এখানে নৈবেদ্য দিই, তিনি গ্রহণ করেন । আমরা যখন স্তুতি করি, তিনি তা শোনেন । এখানে এই প্রশ্ন উত্থিত হয় যে, একজন মানুষের সকল ইন্দ্রিয় সর্বত্র কীভাবে থাকতে পারে ? যেখানে চোখ আছে সেখানে নাক কী করে থাকতে পারে ? এর উত্তরে এই কথা বলা যেতে পারে যে, কথাটা তো মানুষের ক্ষেত্রে ঠিক, কিন্তু পরমাত্মা এইসব থেকে খুবই বৈশিষ্ট্যপূর্ণ । তিনি এক অলৌকিক শক্তি, তাঁর পক্ষে সব কিছু সম্ভব । মনে করুন একটা সোনার ঢেলা রয়েছে । তাতে বালা, বাজুবন্ধ, হার প্রভৃতি গয়নাগুলি সর্বত্র রয়েছে । যেখানে ইচ্ছা সেখান থেকে সব কিছু জিনিস পাওয়া যেতে পারে । তেমনই তিনি এমন এক বস্তু যে, তাঁর মধ্যে সর্বত্র সবকিছু পরিব্যাপ্ত আছে । সব কিছুই তাঁর মধ্য থেকে বহির্গত হতে পারে । তিনি সকল স্থানের এবং সকল মানুষের সব কথা একসঙ্গে শুনতে পারেন । আর সকলকে একসঙ্গে দেখতেও পারেন ।</p>
<p class="Text">স্বপ্নে চোখ, কান, নাক প্রভৃতি না থাকলেও অন্তঃকরণ স্বয়ং সমস্ত ক্রিয়া নিজে থেকে করে থাকে এবং নিজেই দেখে-শোনে । দ্রষ্টা, দর্শন এবং দৃশ্য সবকিছু নিজেই হয়ে যায় । তেমনই ঐশ্বরিক শক্তিও খুব বৈশিষ্ট্যপূর্ণ । তিনি সব জায়গায় সবকিছু সম্পূর্ণরূপে করতে সমর্থ । এটিই হল তাঁর ঈশ্বরত্ব এবং বিরাট স্বরূপ ।</p>
<p class="Text">সাকাররূপ সমগ্র ব্রহ্মাণ্ড হল সেই পরমেশ্বরের  শরীর । যেমন জল হল বরফের শরীর, কিন্তু তা জল থেকে ভিন্ন নয় । তেমনই সংসারও কী বাস্তবে এইরূপ ? শরীরও কী পরমাত্মা ?</p>
<p class="Text">এর উত্তরে এই কথাই বলতে হয় যে, তা হ্যঁা এবং না । এই শরীরের যখন সেবা করি বা তাকে আরাম দিই, তখন সেই সেবা এবং আরাম নিজেকেই দিয়ে থাকি বলে মনে করি । কিন্তু বাস্তবে আমি তো শরীর নই, আমি আত্মা । কিন্তু যতক্ষণ আমি এই সাড়ে তিন হাত বিশিষ্ট দেহকে ‘আমি’ বলে মনে করি ততক্ষণ তা আমি । এই অবস্থায় চরাচর সমগ্র ব্রহ্মাণ্ড হল ঈশ্বর, সকলেরই তাঁর সেবা করা উচিত, তার সেবা করাই হল ঈশ্বরসেবা । সংসারকে সুখ দেওয়া হল পরমাত্মাকে সুখ দেওয়া । আর যখন এই শরীর আমি নই, তখন এই ব্রহ্মাণ্ডরূপী শরীরও ঈশ্বর নয় ।  যতক্ষণ এই শরীরকে নিজের বলে মনে হয়, ততক্ষণ সেই ব্রহ্মাণ্ডও তাঁর শরীর । আমরা সবাই তাঁর অংশ হলে তিনি অংশী । বাস্তবে আমরা সবাই আত্মা, শরীর নই । কিন্তু যতক্ষণ এরূপ বোধ না হচ্ছে,  ততক্ষণ এই পদ্ধতিতেই চলতে হবে । যথার্থ জ্ঞান হলে এক শুদ্ধ ব্রহ্মই থেকে যাবেন ।</p>
<p class="Text">এই যুক্তিতে নিরাকার সাকার সব একই । জগৎ পরমাত্মায় অধ্যারোপিত । মহাত্মারা এমন কথাই বলে থাকেন । যেমন দড়িকে সাপ বলে ভুল হয়, আসলে তা সাপ নয় । স্বপ্নে সংসারকে নিজের মধ্যে প্রতীত হয়, মৃগতৃষ্ণায় জল বা খোলা আকাশে সহসা ক্ষুদ্র ক্ষুদ্র নক্ষত্রের মতো বস্তু দৃষ্ট হয়, সেই রকম পরমাত্মার মধ্যে সংসারের প্রতীতি হয় । যাঁরা মহাত্মা, তাঁরা এই কথা জানেন । জেগে উঠলে জাগ্রত মানুষের স্বপ্নের সংসারের অসারতা সম্পর্কে যথার্থ জ্ঞান হয় । যতক্ষণ না এটি উপলব্ধ হচ্ছে, ততক্ষণ উপায় করতে হবে । উপায় হল— </p>
<p class="Text">নিরাকার এবং সাকার—যে কোনো রূপের ধ্যানে যে একটি পরম বস্তু উপলব্ধ হয়, সেই পরমেশ্বরের সর্বপ্রকারে শরণ গ্রহণ করে ইন্দ্রিয় এবং শরীরের দ্বারা তাঁর সেবা করা, মনে মনে তাঁকে স্মরণ করা, শ্বাসের দ্বারা তাঁর নামোচ্চারণ করা, কানে তাঁর প্রভাব শোনা এবং শরীরের দ্বারা তাঁর জন্য কর্ম সম্পাদন করা— এইটিই হল তাঁকে সেবা করা । এইটিই প্রকৃত ভক্তি এবং এর দ্বারা শীঘ্রই আত্মার কল্যাণ হতে পারে ।</p>
<p class="Chapter-End para-style-override-2">ওঁ শান্তিঃ শান্তিঃ শান্তিঃ<span></span></p>


<p class="Page-Break">॥ শ্রীহরি ॥</p>
<p class="Chapter-Heading" id="toc_marker-3">ভগবানের প্রত্যক্ষ দর্শন সম্ভব</p>
<p class="Text">শঙ্কাকুল হয়ে অনেকেই প্রশ্ন করেন যে  দুজন প্রিয় বন্ধু যেমন পরস্পর মিলিত হয়, তেমনভাবে এই কলিযুগে কী ভগবানের প্রত্যক্ষ দর্শন সম্ভব ? যদি সম্ভব তাহলে এমন কোন্ উপায় আছে, যার দ্বারা আমরা সেই মনোমোহিনী মূর্তি শীঘ্র দর্শন করতে পারি ? সেই সঙ্গে এই প্রশ্নও করা হয় যে বর্তমানকালে এমন কোনো মানুষ কী আছেন যাঁর উপরোক্তভাবে ভগবানের প্রত্যক্ষ দর্শন হয়েছে ?</p>
<p class="Text">বাস্তবিকপক্ষে এই তিনটি প্রশ্নের উত্তর তো সেই মহান পুরুষই দিতে পারেন, যাঁর সেই মনোমোহিনী রূপের সাক্ষাৎ দর্শন হয়েছে ।</p>
<p class="Text">যদিও আমি একজন সাধারণ মানুষ তবু পরমাত্মার এবং মহান পুরুষদের কৃপায় নিজের চিত্ত বিনোদনের উদ্দেশ্যে তিনটি প্রশ্ন সম্পর্কে ক্রমশ কিছু লেখার সাহস করছি ।</p>
<p class="Text">(১) যেমনভাবে সত্য যুগাদিতে ধ্রুব, প্রহ্লাদাদির সাক্ষাৎ দর্শন হওয়ার প্রমাণ পাওয়া যায়, সেইরকমভাবে কলিযুগেও সুরদাস, তুলসীদাস প্রভৃতি ভক্তের প্রত্যক্ষ দর্শনলাভের ইতিহাস রয়েছে । উপরন্তু বিষ্ণুপুরাণ ইত্যাদিতে সত্যযুগ অপেক্ষা কলিযুগে ভগবৎদর্শন হওয়া খুবই সহজ বলা হয়েছে ।</p>
<p class="Text">শ্রীমদ্ভাগবতেও বলা হয়েছে— </p>
<p class="Shlok">  কৃতে যদ্ ধ্যায়তো বিষ্ণুং ত্রেতায়াং যজতো মখৈঃ ।</p>
<p class="Shlok">  দ্বাপরে পরিচর্যায়াং কলৌ তদ্ধরিকীর্তনাৎ ॥</p>
<p class="Shlok-Right">                     (১২ ।৩ ।৫২)</p>
<p class="Text">‘সত্যযুগে নিরন্তর বিষ্ণুর ধ্যান করলে, ত্রেতায় যজ্ঞ দ্বারা যজন করলে এবং দ্বাপরে পূজা (উপাসনা) করলে যে পরমগতি প্রাপ্ত হয়, তা কলিযুগে কেবল নামকীর্তনেই লাভ হয় ।</p>
<p class="Text">যেমন অরণির কাষ্ঠকে মন্থন করলে অগ্নি প্রজ্বলিত হয়, তেমনই আন্তরিকভাবে প্রেমবিহ্বল আহ্বানের ঘর্ষণে অর্থাৎ ভগবানের প্রেমপূর্ণ নামোচ্চারণের গম্ভীর ধ্বনির প্রভাবে ভগবানও দৃশ্যমান হন । মহর্ষি পতঞ্জলিও তাঁর যোগদর্শনে বলেছেন—</p>
<p class="Shlok"> স্বাধ্যায়াদিষ্টদেবতাসংপ্রয়োগঃ । (২ ।৪৪)</p>
<p class="Text">‘নামোচ্চারণের দ্বারা ইষ্টদেব পরমেশ্বরের সাক্ষাৎ দর্শন হয়ে থাকে ।’</p>
<p class="Text">যেমনভাবে সত্য-সংকল্পকারী যোগী যে বস্তুর সংকল্প করেন, সেই বস্তু প্রকট হয়ে যায়, সেইরকমভাবে ভগবানের প্রকৃত অনন্য প্রেমী শুদ্ধ অন্তঃকরণ বিশিষ্ট ভক্ত যে সময়ে ভগবানের প্রেমে মগ্ন হয়ে ভগবানের যে প্রেমময়ী মূর্তি দর্শন করার ইচ্ছা করেন, সেই রূপেই ভগবান তখন প্রকট হয়ে যান । গীতার একাদশ অধ্যায়ের ৫৪ সংখ্যক শ্লোকে ভগবান বলেছেন— </p>
<p class="Shlok">ভক্ত্যা ত্বনন্যয়া শক্য অহমেবংবিধোঽর্জুন ।</p>
<p class="Shlok">জ্ঞাতুং দ্রষ্টুং চ তত্ত্বেন প্রবেষ্টুং চ পরন্তপ ॥</p>
<p class="Text">‘হে শ্রেষ্ঠ তপস্বী অর্জুন ! অনন্য ভক্তির দ্বারা (ভক্ত) এই রকম (চতুর্ভুজ) রূপবিশিষ্ট আমাকে প্রত্যক্ষ করা, তত্ত্বতঃ জানা এবং আমার মধ্যে প্রবেশ হওয়া অর্থাৎ একীভাবে আমাকে লাভ করাতে শক্য অর্থাৎ যোগ্য হয় ।’</p>
<p class="Text">কোনো প্রেমী মানুষের যদি তার অন্য প্রেমীর সঙ্গে মিলনের প্রবল ইচ্ছা জাগে এবং এই খবর যদি সেই প্রেমী জানতে পারেন, তাহলে তিনি নিজেও মিলিত না হয়ে থাকতে পারেন না । তাহলে এটি কী করে সম্ভব যে যাঁর মতো প্রেমের রহস্য আর কেউ জানে না, সেই প্রেমমূর্তি পরমেশ্বর তাঁর প্রেমী ভক্তের সঙ্গে মিলিত না হয়ে কী করে থাকতে পারেন ?</p>
<p class="Text">যুগে যুগে এটি প্রমাণিত যে, সেই প্রেমমূর্তি পরমেশ্বর সর্ব কালে এবং সর্ব দেশে সকল মানুষকে ভক্তির বশীভূত হয়ে অবশ্যই প্রত্যক্ষভাবে দেখা দেন ।</p>
<p class="Text">(২) ভগবানকে পাওয়ার জন্য অনেক উপায়ের মধ্যে সর্বোত্তম হল ‘প্রকৃত প্রেম’ । তাকেই শাস্ত্রকারেরা অব্যভিচারিণী ভক্তি, ভগবানে অনুরাগ, প্রেমা ভক্তি এবং বিশুদ্ধ ভক্তি প্রভৃতি নামে উল্লেখ করেছেন ।</p>
<p class="Text">যখন সৎসঙ্গ, ভজন, চিন্তন, নির্মলতা, বৈরাগ্য, উপরতি, প্রবল ইচ্ছা (উৎকণ্ঠা) এবং পরমেশ্বর বিষয়ক ব্যাকুলতা ক্রমানুসারে বৃদ্ধি পায় তখন ভগবানের প্রতি প্রকৃত শুদ্ধ প্রেম জাগ্রত হয় ।</p>
<p class="Text">দুঃখের কথা এই যে, অনেকের ভগবানের অস্তিত্বে বিশ্বাস নেই । কিছু মানুষের যদি বিশ্বাস থাকে, তাহলেও তাঁরা ক্ষণভঙ্গুর বিনাশশীল বস্তুর মিথ্যা সুখে লিপ্ত থাকার কারণে সেই প্রাণপ্রিয়ের সঙ্গে মিলিত হওয়ার মহত্ত্বকে জানেন না । আর যদি কেউ কিছু-কিছু শুনে এবং কিছু বিশ্বাস করে সেই মহত্ত্ব কিছুটা জানতেও পেরে থাকেন, তাহলেও সামান্য প্রাপ্তিতে সন্তুষ্ট হয়ে থেমে যান অথবা অল্প সাধনাতেই নিরাশ হয়ে যান । সামান্য বস্তু উপার্জনের সমান পরিশ্রমও করেন না ।</p>
<p class="Text">অনেকে বলে থাকেন যে, তাঁরা খুব চেষ্টা করেছেন কিন্তু প্রাণপ্রিয় পরমেশ্বরের দর্শন পাননি । তাঁদের যদি জিজ্ঞাসা করা হয় যে, ফাঁসির মামলা থেকে মুক্তি পাবার মতো করে তাঁরা কি কখনো সংসারের জন্ম-মৃত্যু রূপ ফাঁসি থেকে মুক্তি পাবার চেষ্টা করেছেন ? ঘৃণাস্পদ, নিন্দনীয় নারীর প্রেমে বশীভূত হয়ে তার সঙ্গে মিলিত হওয়ার মতো করে কখনো কী ভগবানের সঙ্গে মিলিত হওয়ার চেষ্টা করা হয়েছে ? তা যদি না করা হয়ে থাকে, তাহলে ভগবানকে পাওয়া যায় না, এই কথা বলা সম্পূর্ণ মিথ্যা বা অনুচিত ।</p>
<p class="Text">যে মানুষ শরশয্যায় শায়িত পিতামহ ভীষ্মের মতো ভগবানের ধ্যানে নিমগ্ন থাকেন, ভগবানও তাঁরই মতো তাঁর ধ্যানমগ্ন হয়ে যান । গীতার ৪র্থ অধ্যায়ের ১১শ শ্লোকেও ভগবান বলেছেন— </p>
<p class="Shlok">যে যথা মাং প্রপদ্যন্তে তাংস্তথৈব ভজাম্যহম্ ।</p>
<p class="Text">‘হে অর্জুন ! যে আমাকে যেভাবে ভজনা করে আমিও তাকে তেমনভাবেই ভজনা করি ।’</p>
<p class="Text">ভগবানের নিরন্তর নামোচ্চারণের প্রভাবে যখন ক্ষণে ক্ষণে রোমাঞ্চ হতে থাকে, তখন সমস্ত পাপের বিনাশ হয়ে গিয়ে তার কাছে ভগবান ছাড়া আর কোনো বস্তুই ভালো লাগে না । বিরহ বেদনায় অত্যন্ত ব্যাকুল হওয়ার কারণে চোখে অশ্রুধারা বইতে থাকে এবং যখন সে ত্রৈলোক্যের ঐশ্বর্যকে তুচ্ছ জ্ঞান করে গোপীদের মতো পাগল হয়ে বিচরণ করে এবং জল-ছাড়া মাছের মতো ভগবানের জন্য ছটফট করতে থাকে, সেই সময় আনন্দদায়ক প্রিয় শ্যামসুন্দরের মোহিনী মূর্তির দর্শন লাভ হয় । এইটিই হল ভগবানকে পাওয়ার প্রকৃত উপায় ।</p>
<p class="Text">যদি কারও ভগবানকে পাওয়ার প্রকৃত ইচ্ছা হয়, তাহলে তার উচিত রুক্মিণী, সীতা বা ব্রজবালাদের মতো সত্যকার প্রেমপূজিত হৃদয়ে ভগবানের সঙ্গে মিলনের জন্য বিলাপ করা ।</p>
<p class="Text">(৩) যদিও দৃশ্যত কলিযুগে এমন মানুষ দেখা যায় না, যাঁর উপযুক্ত প্রকারে ভগবানের সাক্ষাৎ দর্শন  লাভ হয়েছে, তবুও এমন কেউ যে একেবারেই নেই, এমন কথাও জোর করে বলা যায় না । কারণ প্রহ্লাদ প্রভৃতির মতো হাজারে কোনো একজনেরই বিশেষ কারণে লোকপ্রসিদ্ধি হয়ে থাকে । বস্তুত তাঁরা এই রকম কথাকে বিখ্যাত করবার কোনো প্রয়োজনই মনে করেন না ।</p>
<p class="Text">যদি এই কথা বলা হয় যে, সংসার-হিতের জন্য এই কথা জানানো উচিত তার উত্তরে বলা যায় যে, কিন্তু এই রকম শ্রদ্ধালু শ্রোতাও পাওয়া কঠিন । আবার উপযুক্ত পাত্র ছাড়া বিশ্বাস হওয়াও কঠিন । যদি পাত্র ছাড়াই বলতে আরম্ভ করা হয়, তবে তার কোনো মূল্য থাকে না এবং কেউ বিশ্বাসও করবে না ।</p>
<p class="Text para-style-override-2">সুতরাং আমাদের একথা বিশ্বাস করা উচিত যে এই রকম মানুষ সংসারে অবশ্যই আছেন যাঁদের উপরোক্ত উপায়ে ভগবানের দর্শন লাভ হয়েছে । কিন্তু তাঁদের সন্ধান না পাওয়ার কারণ হল আমাদের অশ্রদ্ধা । অতএব বিশ্বাস না-করা অপেক্ষা বিশ্বাস করাই সকলের পক্ষে লাভদায়ক । কারণ ভগবানে প্রকৃত প্রেম এবং দুজন বন্ধুর মতো ভগবানের মনোমোহিনী মূর্তি প্রত্যক্ষ করার জন্য বিশ্বাসই হল শ্রেষ্ঠ উপায়  ।<span></span></p>


<p class="Page-Break">॥ শ্রীহরি ॥</p>
<p class="Chapter-Heading" id="toc_marker-4">প্রত্যক্ষ ভগবৎ-দর্শনের উপায়</p>
<p class="Text">আনন্দময় ভগবানকে প্রত্যক্ষভাবে পাওয়ার সর্বোত্তম উপায় হল ‘প্রকৃত প্রেম’ । সেই প্রেম কী রকম হওয়া উচিত এবং কী রকম প্রেমে ভগবান প্রকট হয়ে প্রত্যক্ষ দর্শন দেন—এই বিষয়ে আপনাদের কাছে কিছু নিবেদন করছি ।</p>
<p class="Text">বহু বিঘ্ন উপস্থিত হওয়া সত্ত্বেও ধ্রুবের মতো ভগবানের ধ্যানে অচল থাকলে ভগবান প্রত্যক্ষরূপে দর্শন দিতে পারেন ।</p>
<p class="Text">ভক্ত প্রহ্লাদের মতো রামনামকে আশ্রয় করে সানন্দে সকল কষ্ট সহ্য করবার জন্য এবং সব কিছু ত্যাগ করে আত্মোৎসর্গর জন্য প্রস্তুত থাকলে ভগবান প্রত্যক্ষ দর্শন দিতে পারেন ।</p>
<p class="Text">লক্ষ্মণের মতো কামিনী-কাঞ্চন ত্যাগ করে ভগবানের জন্য বনে গমন করলে ভগবানকে প্রত্যক্ষভাবে পাওয়া যায় ।</p>
<p class="Text">ঋষি কুমার সুতীক্ষ্ণের মতো প্রেমোন্মত্ত হয়ে বিচরণ করলে ভগবানকে পাওয়া যায় ।</p>
<p class="Text">শ্রীরামের শুভাগমনের সমাচারে সুতীক্ষ্ণের কী বিশেষ অবস্থা হয়েছিল তার বর্ণনা তুলসীদাস মহারাজ প্রভাবশালী শব্দে বর্ণনা করেছেন । ভগবান শিব উমাকে বলছেন —</p>
<p class="Shlok-Black">হোইহৈঁ সুফল আজু মম লোচন ।</p>
<p class="Shlok-Black">দেখি বদন পঙ্কজ ভব মোচন ॥</p>
<p class="Shlok-Black">নির্ভর প্রেম মগন মুনি গ্যানী ।</p>
<p class="Shlok-Black">কহি ন জাই সে দসা ভবানী ॥</p>
<p class="Shlok-Black">দিসি অরু বিদিসি পন্থ নহিঁ সূঝা ।</p>
<p class="Shlok-Black">কো মৈঁ চলেউঁ কঁহা নহিঁ বুঝা ॥</p>
<p class="Shlok-Black">কবহুঁক ফিরি পাছেঁ পুনি জাঈ ।</p>
<p class="Shlok-Black">কবহুঁক নৃত্য করই গুন গাঈ ॥</p>
<p class="Shlok-Black">অবিরল প্রেম ভগতি মুনি পাঈ ।</p>
<p class="Shlok-Black">প্রভু দেখৈঁ তরু ওট লুকাঙ্গ ॥</p>
<p class="Shlok-Black">অতিসয় প্রীতি দেখি রঘুবীরা ।</p>
<p class="Shlok-Black">প্রগটে হৃদয় হরন ভব ভীরা ॥</p>
<p class="Shlok-Black">মুনি মগ মাঝ অচল হোই বৈসা ।</p>
<p class="Shlok-Black">পুলক সরীর পনস ফল জৈসা ॥</p>
<p class="Shlok-Black">তব রঘুনাথ নিকট চলি আএ ।</p>
<p class="Shlok-Black">দেখি দসা নিজ জন মন ভাএ ॥</p>
<p class="Shlok-Black">রাম সুসাহেব সন্ত প্রিয় সেবক দুখ দারিদ দবন ।</p>
<p class="Shlok-Black">মুনি সন প্রভু কহ আই উঠু উঠু দ্বিজ মম প্রাণ সম ॥</p>
<p class="Text">হনুমানের মতো প্রেমে বিহ্বল হয়ে অতিশয় শ্রদ্ধায় ভগবানের শরণাগত হলে ভগবানকে প্রত্যক্ষভাবে পাওয়া যায় ।</p>
<p class="Text">ভরতের মতো রামের দর্শনের জন্য প্রেমে বিহ্বল হলে ভগবানকে প্রত্যক্ষ করা সম্ভব । চতুর্দশ বৎসর অতিক্রান্ত হওয়ার মুখে প্রতীক্ষারত প্রেমমূর্তি ভরতের কী বিষম দশা হয়েছিল, তুলসীদাস বাবাজী তার সুন্দর বর্ণনা করেছেন— </p>
<p class="Shlok-Black">রহেউ এক দিন অবধি অধারা ।</p>
<p class="Shlok-Black">সমুঝত মন দুখ ভয়উ অপারা ॥</p>
<p class="Shlok-Black">কারন কবন নাথ নহিঁ আয়উ ।</p>
<p class="Shlok-Black">জানি কুটিল কিঁধৌ মোহি বিসরায়উ ॥</p>
<p class="Shlok-Black">অহহ ধন্য লছিমন বড়ভাগী ।</p>
<p class="Shlok-Black">রাম পদারবিন্দু অনুরাগী ॥</p>
<p class="Shlok-Black">কপটী কুটিল মোহি প্রভু চীন্হা ।</p>
<p class="Shlok-Black">তাতে নাথ সঙ্গ নহিঁ লীন্হা ॥</p>
<p class="Shlok-Black">জৌ করনী সমুঝৈ প্রভু মোরী ।</p>
<p class="Shlok-Black">নহিঁ নিস্তার কলপ সত কোরী ॥</p>
<p class="Shlok-Black">জন অবগুন প্রভু মান ন কাঊ ।</p>
<p class="Shlok-Black">দীন বন্ধু অতি মৃদুল সুভাঊ ॥</p>
<p class="Shlok-Black">মোরে জিয়ঁ ভরেস দৃঢ় সোঈ ।</p>
<p class="Shlok-Black">মিলিহহিঁ রাম সগুন সুভ হোঈ ॥</p>
<p class="Shlok-Black">বীতেঁ অবধি রহহিঁ জৌঁ প্রানা ।</p>
<p class="Shlok-Black">অধম কবন জগ মোহি সমানা ॥</p>
<p class="Shlok-Black">রাম বিরহ সাগর মহঁ ভরত মগন মন হোত ।</p>
<p class="Shlok-Black">বিপ্র রূপ ধরি পবন সুত আই গয়উ জনু পোত ॥</p>
<p class="Shlok-Black">বৈঠে দেখি কুসাসন জটা মুকুট কৃস গাত ।</p>
<p class="Shlok-Black">রাম রাম রঘুপতি জপত স্রবত নয়ন জলপাত ॥</p>
<p class="Text">হনুমানের সঙ্গে বার্তালাপ করার পর ভগবান শ্রীরামের সঙ্গে ভরত-মিলনের বর্ণনা নিম্নরূপে বর্ণিত হয়েছে । ভগবান শংকর দেবী পার্বতীকে বলছেন— </p>
<p class="Shlok-Black">রাজীব লোচন স্রবত জল তন</p>
<p class="Shlok-Black">ললিত পুলকাবলি বনী ।</p>
<p class="Shlok-Black">অতি প্রেম হৃদয়ঁ লগাই অনুজহি</p>
<p class="Shlok-Black">মিলে প্রভু ত্রিভুঅন ধনী ॥</p>
<p class="Shlok-Black">প্রভু মিলত অনুজহি সোহ মো পহিঁ</p>
<p class="Shlok-Black">জাতি নহিঁ উপমা কহী ।</p>
<p class="Shlok-Black">জনু প্রেম অরু সিঙ্গার তনু  ধরি</p>
<p class="Shlok-Black">মিলে বর সুষমা লহী ॥</p>
<p class="Shlok-Black">বূঝত কৃপানিধি কুসল ভরতহি</p>
<p class="Shlok-Black">বচন বেগি ন আবঈ ।</p>
<p class="Shlok-Black">সুনু সিবা সো সুখ বচন মন তে</p>
<p class="Shlok-Black">ভিন্ন জান জো পাবঈ ॥</p>
<p class="Shlok-Black">অব কুসল কৌসলনাথ আরত</p>
<p class="Shlok-Black">জানি জন দরসন দিয়ো ।</p>
<p class="Shlok-Black">বূড়ত বিরহ বারীস কৃপানিধান</p>
<p class="Shlok-Black">মোহি কর গহি লিয়ো ॥</p>
<p class="Text">মান-প্রতিষ্ঠা ত্যাগ করে অক্রূরের মতো ভগবানের চরণ-কমল চিহ্নিত ধূলায় আকুল চিত্তে লুটোপাটি করলে ভগবানকে প্রত্যক্ষভাবে পাওয়া সম্ভব ।</p>
<p class="Shlok">পদানি তস্যাখিললোকপালকিরীটজুষ্টামলপাদরেণোঃ ।</p>
<p class="Shlok">দদর্শ গোষ্ঠে ক্ষিতিকৌতুকানি বিলক্ষিতান্যব্জয়বাঙ্কুশাদ্যৈঃ ॥</p>
<p class="Shlok">তদ্দর্শনাহ্লাদবিবৃদ্ধসম্ভ্রমঃ প্রেম্ণোর্ধ্বরোমাশ্রুকলাকুলেক্ষণঃ ।</p>
<p class="Shlok">রথাদবস্কন্দ্য স তেষ্বচেষ্টত প্রভোরমূন্যাঙ্ঘ্রিরজাংস্যহো ইতি ॥</p>
<p class="Shlok">দেহংভৃতামিয়ানর্থো হিত্বা দম্ভং ভিয়ং শুচম্ ।</p>
<p class="Shlok">সন্দেশাদ্যো হরের্লিঙ্গদর্শনশ্রবণাদিভিঃ ॥</p>
<p class="Shlok-Right">(শ্রীমদ্ভাগবত ১০ ।৩৮ ।২৫-২৭)</p>
<p class="Text">যাঁর পরম পবিত্র চরণধূলিকে সমগ্র লোকের লোকপালগণ শ্রদ্ধার সঙ্গে মস্তকে ধারণ করেন, পৃথিবীর অলংকাররূপ পদ্ম, যব, অঙ্কুশাদি অপূর্ব রেখার দ্বারা অঙ্কিত সেই শ্রীকৃষ্ণের চরণচিহ্নকে গোকুলে প্রবেশ করার সময় অক্রূর দেখেছিলেন ।</p>
<p class="Text">তা দেখামাত্র তাঁর আহ্লাদ বর্ধিত হয়েছিল, প্রেমে শরীর রোমাঞ্চিত হয়েছিল, চোখ থেকে জল ঝরছিল । ‘আহা ! এ হল প্রভুর পদধূলি’— এই কথা বলে অক্রূর রথ থেকে নেমে সেখানে গড়াগড়ি দিতে লাগলেন ।</p>
<p class="Text">দেহধারীর এই একটিই প্রয়োজন যে গুরুর উপদেশানুসারে দম্ভহীন, নির্ভয় এবং বিগতশোক হয়ে ভগবানের মনোমোহিনী রূপ দর্শন করবেন এবং তাঁর গুণাদি শ্রবণ করে অক্রূরের মতো হরিকে ভক্তি করবেন ।</p>
<p class="Text">গোপীদের প্রেম দেখে জ্ঞান এবং যোগের অহংকার পরিত্যাগী উদ্ধবের মতো প্রেমে বিহ্বল হলে ভগবানকে প্রত্যক্ষ করা যেতে পারে ।</p>
<p class="Text">এক মুহূর্তকে প্রলয়কালের মতো যাপনকারী রুক্মিণীর মতো শ্রীকৃষ্ণের সঙ্গে মিলিত হওয়ার ইচ্ছাতে বিলাপ করতে থাকলে ভগবানের প্রত্যক্ষ দর্শন লাভ হতে পারে ।</p>
<p class="Text">মহাত্মাদের আদেশ পালনে তৎপর রাজা ময়ূরধ্বজ যেমন প্রয়োজনে নিজের পুত্রের মস্তককে ছেদন করতে দ্বিধাগ্রস্ত হননি, সেই রকম যিনি প্রেমিকভক্ত, তাঁর ভগবানের প্রত্যক্ষ দর্শন হতে পারে ।</p>
<p class="Text">নরসি মেহতার মতো লজ্জা, মান, প্রতিষ্ঠা এবং ভয়কে ত্যাগ করে ভগবানের গুণগানে মগ্ন হয়ে বিচরণ করলে ভগবানকে প্রত্যক্ষভাবে পাওয়া যায় ।</p>
<p class="Text">‘বি.এ’, ‘এম.এ’, ‘আচার্য’ প্রভৃতি পরীক্ষার স্থানে ভক্ত প্রহ্লাদের মতো নবধা(১) ভক্তির প্রকৃত পরীক্ষায় উত্তীর্ণ হলে ভগবান প্রত্যক্ষ দর্শন দিতে পারেন ।</p>
<p class="Footnotes-Center">(১) শ্রবণং কীর্তনং বিষ্ণোঃ স্মরণং পাদসেবনম্ |</p>
<p class="Footnotes-Center">   অর্চনং বন্দনং দাস্যং সখ্যমাত্মনিবেদনম্ ॥</p>
<p class="Footnotes-Right">(শ্রীমদ্ভাগবত ৭|৫|২৩)</p>
<p class="Text">ভগবান যে কেবল দর্শনই দেন শুধু তাই নয় বরং দ্রৌপদী, গজেন্দ্র, শবরী, বিদুরদের মতো প্রেমপূর্বক  ভক্তের অর্পণ বস্তুকে স্বয়ং প্রকট হয়ে খেয়ে থাকেন ।</p>
<p class="Shlok">পত্রং পুষ্পং ফলং তোয়ং যো মে ভক্ত্যা প্রয়চ্ছতি ।</p>
<p class="Shlok">তদহং ভত্ত্ু্যপহৃতমশ্নামি প্রয়তাত্মনঃ ॥</p>
<p class="Shlok-Right">(গীতা ৯ ।২৬)</p>
<p class="Text">পত্র, পুষ্প, ফল, জল ইত্যাদি যা কিছুই ভক্ত আমাকে প্রেমপূর্বক অর্পণ করে, সেই শুভবুদ্ধি নিষ্কাম প্রেমী ভক্তের প্রেমপূর্বক অর্পিত পত্র-পুষ্পাদি আমি সগুণরূপে প্রকট হয়ে প্রীতিপূর্বক খেয়ে থাকি ।</p>
<p class="Text para-style-override-2">(অতএব সকলের উচিত পরম প্রেম এবং উৎকণ্ঠার সঙ্গে ভগবৎ-দর্শনের জন্য ব্যাকুল হওয়া ।)<span></span></p>


<p class="Page-Break"> </p>
<p class="First-End-Page" id="toc_marker-5" xml:lang="en-GB">শেষ পাতা</p>

