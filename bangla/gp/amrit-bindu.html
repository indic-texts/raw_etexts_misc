
<p class="First-End-Page para-style-override-1" id="toc_marker-1" xml:lang="en-GB">প্রথম পাতা</p>
<p class="Titel-Page---Shri-Hari">॥ শ্রীহরিঃ ॥</p>
<p class="Title-Page---Book-Name">অমৃত বিন্দু</p>
<p class="Title-Page---Book-Name-Hindi">अमृत बिन्दु (बंगला)</p>
<p class="Title-Page---Tavmev-Mata--pita"> </p>
<p class="Title-Page---Tavmev-Mata--pita">ত্বমেব মাতা চ পিতা ত্বমেব</p>
<p class="Title-Page---Tavmev-Mata--pita">ত্বমেব বন্ধুশ্চ সখা ত্বমেব ।</p>
<p class="Title-Page---Tavmev-Mata--pita">ত্বমেব বিদ্যা দ্রবিণং ত্বমেব</p>
<p class="Title-Page---Tavmev-Mata--pita">ত্বমেব সর্বং মম দেবদেব ॥</p>
<p class="Title-Page---Tavmev-Mata--pita"> </p>
<p class="Title-Page---Author-Name">শ্রদ্ধেয় স্বামী শ্রীরামসুখদাসজী মহারাজ</p>
<p class="Title-Page---Gita-Seva-Trust para-style-override-2">গীতা সেবা ট্রাস্ট<span class="char-style-override-1"></span></p>


<p class="Page-Break">॥ শ্রীহরিঃ ॥</p>
<p class="Heading" id="toc_marker-2">অনুবাদিকার নিবেদন</p>
<p class="Text">যুগ যুগ ধরে বিভিন্ন সাধু-সন্ত, মহাত্মা-মহাপুরুষের আবির্ভাবে ভারতবর্ষের পবিত্র ভূমি ধন্য হয়েছে । ঈশ্বর-বিমুখ মানুষকে ঈশ্বর-মুখী করতে, জড়তায় মোহগ্রস্ত মানুষকে সচেতন করতে, জাগতিক মোহে আচ্ছন্ন মানুষকে অমৃতের সন্ধান দিতে তাঁরা আত্মোৎসর্গ করেছেন । সর্বজন পরিচিত স্বামী শ্রীরামসুখদাসজী মহারাজ তাঁর ‘<span class="char-style-override-2">অমৃত-বিন্দু</span>’ পুস্তকে মানুষকে সেই অমৃতেরই সন্ধান দিয়েছেন ।</p>
<p class="Text">দীর্ঘদিন ধরে ভারতের বিভিন্ন প্রান্তে সমবেত মানুষের কাছে তিনি আধ্যাত্মিক বিষয় থেকে শুরু করে জীবনের বিভিন্ন বিষয় নিয়ে আলোচনা করেছেন । তাঁর অভিমত ও উপলব্ধি ব্যক্ত করেছেন । ‘<span class="char-style-override-2">অমৃত-বিন্দু</span>’ পুস্তকটি তাঁর বিভিন্ন স্থানে প্রদত্ত প্রবচন থেকে উদ্ধৃত অমৃতময়ী বাণীর একটি সংকলন ।</p>
<p class="Text">এক হাজার অমূল্য বাণী সম্বলিত এই পুস্তকে তিনি ভক্ত, ভগবান ও ভগবৎ-প্রাপ্তির উপায়ের কথা যেমন বলেছেন, তেমনি জীবনের কর্তব্য-কর্ম, কামনা-বাসনা, মান-সম্মান, সুখ-দুঃখ, রাগ(আসক্তি)-দ্বেষ ইত্যাদি বিভিন্ন বিষয়ের উপরও আলোকপাত করেছেন । বিষয় থেকে বিষয়ান্তরে যাওয়ার একটি ছন্দময় গতির ফলে পুস্তকটি বৈচিত্রে পরিপূর্ণ হয়ে উঠেছে ।</p>
<p class="Text">জিজ্ঞাসু ভক্তজনকে ভগবৎপ্রাপ্তির পথের সন্ধান দিতে গিয়ে স্বামীজী কিন্তু আধ্যাত্মিক জীবনকে পার্থিব জীবন থেকে আলাদা করে দেননি । প্রত্যুত আধ্যাত্মিক জীবনের পথে উন্নীত হতে গেলে যাত্রা শুরু করতে হয় এই পার্থিব জীবন থেকে, একে অস্বীকার করে নয়—তা তাঁর ‘<span class="char-style-override-2">অমৃত বিন্দু</span>’ পুস্তকের প্রতিটি পাতায় বিধৃত হয়েছে ।</p>
<p class="Text">পার্থিব জীবন তথা আমাদের প্রতিদিনের জীবনের ভাবনা-চিন্তা ও কর্ম-জগৎ সুবিন্যস্ত হলে, ইন্দ্রিয়াদির দাসত্ব স্বীকার না করলে, ক্ষণ-ভঙ্গুর ধন-মান-জীবনের প্রতি অনাসক্ত হলে তথা ভগবানে রতি হলে যে মানব-জনম সার্থক হয়ে উঠে তা ‘<span class="char-style-override-2">অমৃত-বিন্দু</span>’ পুস্তকের পাঠকবর্গ উপলব্ধি করতে পারবেন ।</p>
<p class="Text">‘<span class="char-style-override-2">অমৃত-বিন্দু</span>’ পুস্তকে মানব-জীবনের গভীর তত্ত্বকে স্বামীজী তাঁর সহজ সরল বাচনভঙ্গীর দ্বারা সর্বসাধারণের বোধগম্য করে তুলেছেন । ফলে প্রত্যন্ত গ্রামের গ্রাম্য মানুষ থেকে শহরের শিক্ষিত মানুষ, সাধু থেকে সাধারণ— সকল মানুষই তাঁদের জীবন-জিজ্ঞাসার উত্তরগুলো খুঁজে পেয়েছেন, স্বামীজীর অমৃত-বাণীর আয়নায় নিজেদের মনের মুখটি দেখতে পেয়েছেন ।</p>
<p class="Text">‘<span class="char-style-override-2">অমৃত-বিন্দু</span>’ পুস্তকের বাণীগুলো সংক্ষিপ্ত, কিন্তু গভীর অর্থব্যঞ্জক, শ্রুতিমধুর ও সুসংহত বাক্য-বিন্যাসের দ্বারা গঠিত হওয়ায় তা মনকে স্পর্শ করতে সমর্থ । স্বামীজীর অমৃতবাণী বাংলাভাষী মানুষের কাছে পৌঁছে দেবার একটা অন্তরের তাগিদ অনুভব করেছিলাম । সেইজন্যই একে ভাষান্তরিত (হিন্দী থেকে) করার প্রয়াস করেছি । অনুবাদে প্রয়োজনীয় সংশোধন করে শ্রীভবানীপ্রসাদ চট্টোপাধ্যায় মহাশয় বাণীগুলিকে আরও হৃদয়গ্রাহী করে তুলেছেন । তাঁকে জানাই আমার আন্তরিক কৃতজ্ঞতা ।</p>
<p class="Text">পাঠকবর্গ উপকৃত হলে আমার শ্রম সার্থক হবে ।</p>
<p class="Text para-style-override-3">বিনীতা</p>
<p class="Text para-style-override-4"><span class="char-style-override-3">রূপ্না সরকার</span><span></span></p>


<p class="Page-Break">॥ শ্রীহরিঃ ॥</p>
<p class="Heading" id="toc_marker-3">প্রাক্কথন</p>
<p class="Text">সাংসারিক দুঃখে ব্যথিত মানুষের হতাশা প্রশমন করার জন্য এবং শাশ্বত সুখের খোঁজে নিমগ্ন পরমার্থ-পথ-পথিকগণের পথ-প্রদর্শন করার জন্য এই ‘<span class="char-style-override-2">অমৃত-বিন্দু</span>’ নামক পুস্তকটি প্রস্তুত করা হয়েছে । এই পুস্তকে মূল্যবান বিন্দুর চয়ন করা হয়েছে পরমশ্রদ্ধেয় স্বামী শ্রীরামসুখদাসজী মহারাজের অমৃতময়ী বাণী থেকে । অনেক বছর ধরে এই ‘<span class="char-style-override-2">অমৃত-বিন্দু</span>’ ‘কল্যাণ’ মাসিক পত্রিকায় ধারাবাহিকভাবে প্রকাশিত হয়েছিল । পাঠকের সুবিধার্থে তাকে বিভিন্ন বিষয়ে বিভক্ত করে পুস্তকাকারে প্রকাশ করা হল ।</p>
<p class="Text">এই পুস্তকের প্রতিটি বিন্দুর মধ্যেই সাগরের গভীরতা বিদ্যমান । ছোট ছোট বাণীগুলো সুগভীর অর্থ বহন করছে । এই বাণীগুলো পড়তে যেমন বেশি সময় লাগে না, তেমনি হৃদয়ে ধারণ করতেও পরিশ্রম হয় না । বিভিন্ন বিষয়ের সঙ্গে সম্বন্ধযুক্ত এই বাণী সকলের জন্য এবং সব সময়ের জন্য উপযোগী । কে জানে কোন্ সময় কোন্ কথা কার জীবন-ধারাকে বদলে দেবে ! কার হৃদয়-গ্রন্থি ভেদ করবে ! কার সংশয় দূর করবে ! কার চিন্তা, শোক, অশান্তি নিবারণ করবে ! সেইজন্য সকল ভ্রাতা-ভগিনীর এই সংকলনটি থেকে লাভবান হওয়া উচিত এবং ‘<span class="char-style-override-2">অমৃত-বিন্দু</span>’-র ফোয়ারা থেকে নিজ-জীবনকে সরস, সুখদ ও সফল করতে সচেষ্ট হওয়া উচিত ।</p>
<p class="Text para-style-override-5">বিনীত</p>
<p class="Text para-style-override-6"><span class="char-style-override-2">রাজেন্দ্র কুমার ধবন</span><span></span></p>


<p class="Page-Break">॥ শ্রীহরিঃ ॥</p>
<p class="Main-Heading">অমৃত-বিন্দু</p>
<p class="Text-Bold">(শিক্ষাসাহস্রী)</p>
<p class="Heading" id="toc_marker-4">১) অবিনাশী সুখ</p>
<p class="Text">নিজের জন্য সুখ চাইলে বিনাশশীল সুখ পাওয়া যায় এবং অপরকে সুখ দিলে অবিনাশী সুখ লাভ হয়॥ ১॥</p>
<p class="Text para-style-override-7">••</p>
<p class="Text">সুখ ভোগের জন্য স্বর্গ আর দুঃখ ভোগের জন্য নরক রয়েছে, কিন্তু সুখ দুঃখের ঊধেড়্গর্ব পরম আনন্দ প্রাপ্ত করার জন্য রয়েছে এই মনুষ্যলোক॥ ২॥</p>
<p class="Text para-style-override-7">••<span class="char-style-override-4"></span></p>
<p class="Text">জগৎ-সংসার থেকে সম্বন্ধ-বিচ্ছেদ হলে যে সুখ পাওয়া যায়, তেমন সুখ সংসারের সঙ্গে সম্বন্ধযুক্ত হলে কখনও পাওয়া সম্ভব নয়॥ ৩॥</p>
<p class="Text para-style-override-7">••<span class="char-style-override-4"></span></p>
<p class="Text">যে পর্যন্ত বিনাশশীল সুখভোগ করতে থাকবে, ততক্ষণ অবিনাশী পাওয়া যাবে না॥ ৪॥</p>
<p class="Text para-style-override-7">••</p>
<p class="Text">সাংসারিক সুখ-ভোগ ক্রমশঃ নীরসতায় পরিণত হয় এবং শেষে ফুরিয়ে যায়, কিন্তু পরমাত্মার অবিনাশী সুখ সদা সরস থাকে এবং ক্রমশঃ বৃদ্ধিই পেতে থাকে॥ ৫॥</p>


<p class="Page-Break"> </p>
<p class="Heading" id="toc_marker-5">২) অভিমান (অহঙ্কার)</p>
<p class="Text">ভালোত্বের অভিমান হল মন্দের মূল॥ ৬॥</p>
<p class="Text para-style-override-7">••<span class="char-style-override-4"></span></p>
<p class="Text">স্বার্থ ও অভিমান ত্যাগ করলে সাধুতা আসে॥ ৭॥</p>
<p class="Text para-style-override-7">••</p>
<p class="Text">বুদ্ধির অহঙ্কার শাস্ত্রের, সাধু-সন্তের বাণীকে অন্তরে স্থায়ী হতে দেয় না॥ ৮॥</p>
<p class="Text para-style-override-7">••</p>
<p class="Text">বর্ণ, আশ্রম প্রভৃতির যে বিশেষত্ব, তা অপরের সেবা করার জন্য, অহঙ্কার করার জন্য নয় ॥ ৯॥</p>
<p class="Text para-style-override-7">••</p>
<p class="Text">আপনারা যতই নিজেদের ভালোত্বের অভিমান করবেন ততই মন্দত্ব জন্ম নেবে । সেইজন্য ভালো হন, কিন্তু ভালোত্বের অহঙ্কার করবেন না॥ ১০॥</p>
<p class="Text para-style-override-7">••</p>
<p class="Text">জ্ঞান মুক্ত করে, কিন্তু জ্ঞানের অহঙ্কার নরকগামী করে ॥ ১১॥</p>
<p class="Text para-style-override-7">••</p>
<p class="Text">সাংসারিক বস্তু লাভ হলে হয়তো অভিমান আসতে পারে, কিন্তু ভগবানকে লাভ করলে অভিমান আসতে পারে না, বরং সর্বতোভাবে অভিমানের নাশ হয় ॥ ১২॥</p>
<p class="Text para-style-override-7">••</p>
<p class="Text">স্বার্থ ও অহঙ্কার ত্যাগ না করলে মানুষ শ্রেষ্ঠ হতে পারে না ॥ ১৩॥</p>
<p class="Text para-style-override-7">••</p>
<p class="Text">জাতি নিয়ে অহঙ্কার থাকলে ভক্তি হওয়া খুবই কঠিন, কেননা ভক্তি স্ব-থেকে হয়, শরীর থেকে নয় । জাতি হয় শরীরকে নিয়ে, স্ব-কে নিয়ে নয় ॥ ১৪॥</p>
<p class="Text para-style-override-7">••</p>
<p class="Text">যতক্ষণ স্বার্থ ও অহঙ্কার থাকবে ততক্ষণ কারও সাথে প্রেম হতে পারে না ॥ ১৫॥</p>
<p class="Text para-style-override-7">••</p>
<p class="Text">অহঙ্কারী ব্যক্তির দ্বারা সেবা কম হয়, কারণ সে মনে করে আমি অনেক সেবা করে ফেলেছি । কিন্তু নিরভিমানী ব্যক্তির মনে হয় যে খুবই স্বল্প সেবা হয়েছে, যদিও প্রকৃতপক্ষে তাঁর দ্বারা অধিক সেবা সম্পন্ন হয়েছে ॥ ১৬॥</p>
<p class="Text para-style-override-7">••</p>
<p class="Text">মূর্খতাবশতঃ নিজের বুদ্ধিমত্তার অহঙ্কার হয় ॥ ১৭॥</p>
<p class="Text para-style-override-7">••</p>
<p class="Text">যে জিনিষ নিজের তার জন্য অহঙ্কার হয় না আবার যে জিনিষ নিজের নয় তার জন্যও অহঙ্কার হয় না । অহঙ্কার হয় সেই জিনিষের জন্য যা নিজের নয়, অথচ তাকে নিজের বলে মেনে নিয়েছি ॥ ১৮॥</p>
<p class="Text para-style-override-7">••</p>
<p class="Text">যতটা জানি তাকেই পূর্ণ জ্ঞান মনে করে জানার অহঙ্কার করলে মানুষ ‘নাস্তিক’ হয়ে যায় । যতটা জানি তাতে অসন্তুষ্ট না হলে এবং জানার জন্য অভাব বোধ করলে মানুষ ‘জিজ্ঞাসু’ হয়ে যায় ॥ ১৯॥</p>
<p class="Text para-style-override-7">••</p>
<p class="Text">যে সম্প্রদায়, মত, সিদ্ধান্ত, গ্রন্থ, ব্যক্তি প্রভৃতির মধ্যে নিজের স্বার্থ ও অহঙ্কার ত্যাগের কথা মুখ্য থাকে তা মহৎ ও শ্রেষ্ঠ কিন্তু যার মধ্যে নিজ স্বার্থ ও অহংকার মুখ্য, তা নিতান্তই নিকৃষ্ট হয়ে থাকে ॥ ২০॥</p>


<p class="Page-Break"> </p>
<p class="Heading" id="toc_marker-6">৩) অহং (আমিত্ব)</p>
<p class="Text">আমিত্ব-ই হল সংসারের বীজ॥ ২১॥</p>
<p class="Text para-style-override-7">••</p>
<p class="Text">শরীরকে আমি বা আমার বলে মনে করলে বহু প্রকারের ও অনন্ত দুঃখের সৃষ্টি হয় ॥ ২২॥</p>
<p class="Text para-style-override-7">••</p>
<p class="Text">শুধুমাত্র অহং ত্যাগ করলেই অনন্ত সৃষ্টির ত্যাগ হয়ে যায়, কারণ অহং-ই সমগ্র জগৎকে ধারণ করে রেখেছে ॥ ২৩॥</p>
<p class="Text para-style-override-7">••</p>
<p class="Text">‘আমি বদ্ধ’—এর মধ্যে যে ‘আমি’, ‘আমি মুক্ত বা আমি ব্রহ্ম’— এর মধ্যেও সেই একই ‘আমি’ । এই আমিত্বের লয়প্রাপ্তিই হল বাস্তবে মুক্তি ॥ ২৪॥</p>
<p class="Text para-style-override-7">••</p>
<p class="Text">জগৎ, জীব, পরমাত্মা— এই তিনটিই এক । কিন্তু অহংবোধের জন্য এদের ভিন্ন ভিন্ন বলে মনে হয় ॥ ২৫॥</p>
<p class="Text para-style-override-7">••</p>
<p class="Text">প্রকৃতপক্ষে নিজের শরীরের প্রতি নির্লিপ্ত হতে হবে । সমাজের প্রতি নির্লিপ্ত হলে আমিত্ব (ব্যক্তিত্ব) লুপ্ত হয় না, বরং দৃঢ় হয় ॥ ২৬॥</p>
<p class="Text para-style-override-7">••</p>
<p class="Text">আমাদের স্বরূপ হল চিন্ময় সত্তা, সেখানে ‘অহং’ নেই— এটি যদি ঠিকভাবে উপলব্ধি হয় তাহলে এই মুহূর্তেই জীবন্মুক্তি সম্ভব ॥ ২৭॥</p>
<p class="Text para-style-override-7">••</p>
<p class="Text">জাতি বা ধর্ম নিয়ে সংঘর্ষ হয় না, বরং সংঘর্ষ হয় অহঙ্কার থেকে উৎপন্ন স্বার্থ ও অভিমানের জন্য ॥ ২৮॥</p>
<p class="Text para-style-override-7">••</p>
<p class="Text">নিজের মধ্যে বিশেষত্ব দেখার অর্থ হল আমিত্বকে, পরিচ্ছিন্নতাকে, দেহাভিমানকে পুষ্ট করা ॥ ২৯॥</p>
<p class="Text para-style-override-7">••</p>
<p class="Text">ভগবান থেকে উৎপন্ন হয়েছে যে সৃষ্টি তা ভগবদরূপই, কিন্তু জীব আমিত্ব, প্রিয়তা ও রাগ(আসক্তি)-বশতঃ তাকে জগৎরূপে রূপান্তরিত করেছে ॥ ৩০॥</p>


<p class="Page-Break"> </p>
<p class="Heading" id="toc_marker-7">৪) উদ্দেশ্য</p>
<p class="Text">যার জন্য মনুষ্য-জন্ম লাভ হয়েছে, সেই পরমাত্মাকে লাভ করার একমাত্র উদ্দেশ্য হলে মানুষকে সাংসারিক আনুকূল্য-প্রতিকূলতা বাধা দিতে পারে না ॥ ৩১॥</p>
<p class="Text para-style-override-7">••</p>
<p class="Text"> যেমন রোগীর উদ্দেশ্য থাকে নীরোগ হওয়া, তেমনি মনুষ্য-জন্মের উদ্দেশ্য হল নিজের কল্যাণ করা । সাংসারিক সিদ্ধি-অসিদ্ধিকে গুরুত্ব না দিলে অর্থাৎ তাতে সমভাবাপন্ন হলে উদ্দেশ্য সিদ্ধি হয় ॥ ৩২॥</p>
<p class="Text para-style-override-7">••</p>
<p class="Text">যখন সাধকের একমাত্র উদ্দেশ্য হয়ে ওঠে ঈশ্বরলাভ করা, তখন তাঁর কাছে যে সমস্ত সামগ্রী (বস্তু, পরিস্থিতি আদি) থাকে, তা সাধনরূপ (সাধন-সামগ্রী) হয়ে ওঠে ॥ ৩৩॥</p>
<p class="Text para-style-override-7">••</p>
<p class="Text">একমাত্র ঈশ্বর-লাভের উদ্দেশ্য দৃঢ় হলে অন্তঃকরণের যত শীঘ্র ও যেরূপ শুদ্ধি হয়, তত শীঘ্র ও সেরকম শুদ্ধি অন্য কোনও সাধনার দ্বারা হয় না ॥ ৩৪॥</p>
<p class="Text para-style-override-7">••</p>
<p class="Text">ইন্দ্রিয়ের দ্বারা ভোগ তো পশুরাও করে থাকে, কিন্তু ঐ সকল ভোগে লিপ্ত হওয়া মানব-জীবনের উদ্দেশ্য নয় । মানব-জীবনের উদ্দেশ্য হল সুখ-দুঃখ রহিত তত্ত্বকে লাভ করা ॥ ৩৫॥</p>
<p class="Text para-style-override-7">••</p>
<p class="Text">কর্মযোগ, জ্ঞানযোগ, ধ্যানযোগ, ভক্তিযোগ প্রভৃতি সকল সাধনায় একটি দৃঢ় প্রত্যয় বা উদ্দেশ্য থাকা খুবই আবশ্যক । যদি নিজের কল্যাণের উদ্দেশ্যই দৃঢ় না হয় তাহলে সাধনার দ্বারা সিদ্ধিলাভ হবে কীভাবে ? ॥ ৩৬॥</p>
<p class="Text para-style-override-7">••</p>
<p class="Text">লক্ষ্য কেবল পরমাত্মা প্রাপ্তির হলে কোনও সাধনাই ছোট বা বড় হয় না ॥ ৩৭॥</p>
<p class="Text para-style-override-7">••</p>
<p class="Text">বাস্তবে ঈশ্বর-লাভ করা ভিন্ন মানব-জীবনের অন্য কোনও প্রয়োজন নেই । যা আবশ্যক তা হল শুধুমাত্র এই প্রয়োজন বা উদ্দেশ্যকে চিনে নিয়ে তা সম্পূর্ণ করা ॥ ৩৮॥</p>
<p class="Text para-style-override-7">••</p>
<p class="Text">মানুষের প্রতিষ্ঠা অর্থাৎ মহিমা হল তার জীবনের উদ্দেশ্য স্থির করার মধ্যে । যার জীবনের কোনও উদ্দেশ্য নেই, সে মনুষ্য নামের যোগ্য নয় ॥ ৩৯॥</p>


<p class="Page-Break"> </p>
<p class="Heading" id="toc_marker-8">৫) উন্নতি</p>
<p class="Text">যে বস্তু, পরিস্থিতি ইত্যাদি এখন নেই, তার প্রাপ্তিকেই উন্নতি, সাফল্য এবং চাতুর্য মনে করা অত্যন্ত ভুল । যে বস্তু এখন নেই তা লাভ করার পরও চিরকাল থাকবে না— এটিই নিয়ম । যা চিরকাল আছে এবং সদা-সর্বদা থাকবে—সেই বস্তু (পরমাত্মতত্ত্ব) লাভ করার মধ্যেই হল বাস্তবিক উন্নতি, সাফল্য এবং চাতুর্য ॥ ৪০॥</p>
<p class="Text para-style-override-7">••</p>
<p class="Text">পারমার্থিক উন্নতিকারীর ঐহিক উন্নতি নিজে থেকেই হয়ে থাকে॥ ৪১॥</p>
<p class="Text para-style-override-7">••</p>
<p class="Text">ভেবে দেখুন— যদি নিজেরাই নিজেদের বিবেক-বুদ্ধিকে মর্যাদা না দেই তাহলে আমাদের উন্নতি হবে কী করে ? ॥ ৪২॥</p>
<p class="Text para-style-override-7">••</p>
<p class="Text">সত্যিকারের উন্নতি হল— স্বভাব শুধরানো ॥ ৪৩॥</p>
<p class="Text para-style-override-7">••</p>
<p class="Text">সাংসারিক উন্নতি বর্তমানে (তত্কালে) হয় না এবং পারমার্থিক উন্নতি ভবিষ্যতের অপেক্ষা রাখে না ॥ ৪৪॥</p>
<p class="Text para-style-override-7">••</p>
<p class="Text">যে আরাম-প্রিয়, সে প্রকৃতপক্ষে নিজের উন্নতি করতে পারে না ॥ ৪৫॥</p>
<p class="Text para-style-override-7">••</p>
<p class="Text">বৃক্ষ যতই উঁচুতে উঠুক না কেন, অর্থাৎ তার উঁচুতে ওঠার যেমন কোনও সীমা নেই, তেমনিই মানুষের উন্নতিরও কোনও শেষ (সীমা) নেই ॥ ৪৬॥</p>
<p class="Text para-style-override-7">••</p>
<p class="Text">সংসর্গ-জনিত সুখের লালসাই হল পারমার্থিক উন্নতিতে প্রধান বাধা ॥ ৪৭॥</p>
<p class="Text para-style-override-7">••</p>
<p class="Text">মানুষের উত্থান-পতন হয় তার ভাবের দ্বারা, বস্তু-পরিস্থিতি প্রভৃতির দ্বারা নয় ॥ ৪৮॥</p>
<p class="Text para-style-override-7">••</p>
<p class="Text">যদি মন বুদ্ধিকে অনুগমন করে এবং ইন্দ্রিয়রাজী মনকে অনুগমন করে তাহলে উত্থান হয়, কিন্তু এর বিপরীত যদি মন ইন্দ্রিয়রাজীকে অনুগমন করে এবং বুদ্ধি মনকে অনুগমন করে তাহলে পতর্ন অনিবার্য ॥ ৪৯॥</p>


<p class="Page-Break"> </p>
<p class="Heading" id="toc_marker-11">৮) কল্যাণ (উদ্ধার)</p>
<p class="Text">কিছুই আমার নয়, আমি কিছু চাই না, নিজের জন্য আমার কিছুই করার নেই— এই তিনটি কথা সত্বর উদ্ধার করে ॥ ৭৬॥</p>
<p class="Text para-style-override-7">••</p>
<p class="Text">ভগবানের সংকল্পে আমাদের কল্যাণ (উদ্ধার) নিহিত । যদি আমরা নিজেদের কোনও সংকল্প না রাখি তবে ভগবানের সংকল্প অনুসারে নিজে থেকেই আমাদের কল্যাণ হবে ॥ ৭৭॥</p>
<p class="Text para-style-override-7">••</p>
<p class="Text">সংসারে এমন কোনও পরিস্থিতি নেই যাতে মানুষের কল্যাণ না হয় । কারণ পরমাত্মা প্রত্যেক পরিস্থিতিতে সমানরূপে বিদ্যমান ॥ ৭৮॥</p>
<p class="Text para-style-override-7">••</p>
<p class="Text">কল্যাণ খুবই সুগম । কিন্তু কল্যাণের ইচ্ছাই যদি না থাকে তাহলে ঐ সুগমতায় কী হবে ? ॥ ৭৯॥</p>
<p class="Text para-style-override-7">••</p>
<p class="Text">সংসারের কাজ তো অন্য কেউ করে নেবে, কিন্তু নিজের উদ্ধার তো নিজেকেই করতে হবে, যেমন— খাদ্য ও ওষুধ নিজেকেই খেতে হয় ॥ ৮০॥</p>
<p class="Text para-style-override-7">••</p>
<p class="Text">নিজের কল্যাণের জন্য কোনও নতুন পরিস্থিতির প্রয়োজন নেই । প্রাপ্ত পরিস্থিতির সদুপযোগেই উদ্ধার হতে পারে ॥ ৮১॥</p>
<p class="Text para-style-override-7">••</p>
<p class="Text">কল্যাণ কর্মের দ্বারা হয় না বরং ভাব ও বিবেকের দ্বারা হয় ॥ ৮২॥</p>
<p class="Text para-style-override-7">••</p>
<p class="Text">পরিবারের লোকেরা যদি নিজেদের সেবক ও অপরকে সেব্য মনে করে তাহলেই সকলের সেবা করা হবে, সকলের কল্যাণ হবে ॥ ৮৩॥</p>
<p class="Text para-style-override-7">••</p>
<p class="Text"> ভোগের প্রতি প্রীতি জন্ম-মৃত্যু চক্রে আবর্তিত করে আর ভগবানের প্রতি প্রীতি উদ্ধার করে ॥ ৮৪॥</p>
<p class="Text para-style-override-7">••</p>
<p class="Text">যে নিজের উদ্ধার চায় সে যদি অন্তর থেকে প্রার্থনা করে তাহলে ভগবানের কানে তা শীঘ্র পৌঁছায় এবং তাতে কাজ হয় ॥ ৮৫॥</p>
<p class="Text para-style-override-7">••</p>
<p class="Text">কারও যদি উদ্ধার লাভ হয় তবে তার মূলে আছে কোনও মহাত্মা বা ভগবানের কৃপা ॥ ৮৬॥</p>
<p class="Text para-style-override-7">••</p>
<p class="Text">সংসারে সাধু-মহাত্মা কিংবা উপদেশ-দাতার অভাব নেই । কিন্তু উদ্ধার লাভের জন্য নিজের মধ্যে নিষ্ঠা, আকুলতা, মান্যতা ও শ্রদ্ধা হওয়া দরকার ॥ ৮৭॥</p>


<p class="Page-Break"> </p>
<p class="Heading" id="toc_marker-12">৯) কামনা</p>
<p class="Text">যতক্ষণ সাধকের মধ্যে সুখ-আরাম-মান-প্রশংসা ইত্যাদির কামনা থাকে, ততক্ষণ তার ব্যক্তিত্বের বিলয় হয় না আর ব্যক্তিত্বের বিলয় না হলে তত্ত্ব থেকে অভিন্নতার বোধ জাগে না ॥ ৮৮॥</p>
<p class="Text para-style-override-7">••</p>
<p class="Text">অন্তর যখন কামনা শূন্য হবে তখন ঈশ্বরলাভের জন্য ইচ্ছা করতে হবে না, বরং স্বতঃসিদ্ধভাবে ভগবানকে পাওয়া যাবে ॥ ৮৯॥</p>
<p class="Text para-style-override-7">••</p>
<p class="Text">সংসারের কামনা থেকে পশুত্ব আর ভগবানের কামনা থেকে মনুষ্যত্বের প্রারম্ভ হয় ॥ ৯০॥</p>
<p class="Text para-style-override-7">••</p>
<p class="Text">‘আমার মনের মতো হোক’— একেই বলে কামনা । এই কামনাই হল দুঃখের কারণ । এটি ত্যাগ না করলে কেউ সুখী হতে পারে না ॥ ৯১॥</p>
<p class="Text para-style-override-7">••</p>
<p class="Text">‘আমি কী করে সুখী হব’— শুধুমাত্র এই কামনার ফলেই মানুষ কর্তব্যচ্যুত ও পতিত হয় ॥ ৯২॥</p>
<p class="Text para-style-override-7">••</p>
<p class="Text">কামনা উৎপন্ন হলেই মানুষ নিজ কর্তব্য, নিজ স্বরূপ, নিজ ইষ্ট (ভগবান) থেকে বিমুখ হয় এবং বিনাশশীল জগতের প্রতি আকৃষ্ট হয়ে পেড় ॥ ৯৩॥</p>
<p class="Text para-style-override-7">••</p>
<p class="Text">সাধক কখনও ঐহিক ইচ্ছাপূরণের আশা করবে না আবার পারমার্থিক ইচ্ছাপূরণ থেকে হতাশ হবে না ॥ ৯৪॥</p>
<p class="Text para-style-override-7">••</p>
<p class="Text">কামনার ত্যাগে সকলেই স্বাধীন, অধিকারী, যোগ্য ও সমর্থ কিন্তু কামনা পূরণে কেউই স্বাধীন, অধিকারী, যোগ্য ও সমর্থ নয় ॥ ৯৫॥</p>
<p class="Text para-style-override-7">••</p>
<p class="Text">যেমন যেমন কামনার ক্ষয় হবে সাধুতাও তেমন ভাবে বৃদ্ধি পাবে, আবার যেমন যেমন কামনা বৃদ্ধি পাবে সাধুতাও তেমন ভাবে লোপ পেতে থাকবে । কারণ অসাধুতার মূল হেতু হল কামনা ॥ ৯৬॥</p>
<p class="Text para-style-override-7">••</p>
<p class="Text">কামনা (ইচ্ছা) করলেই বস্তুলাভ হয় না বা লাভ হলেও তা চিরকালের জন্য থাকে না—এটি স্পষ্টভাবে জানা সত্ত্বেও বস্তুর জন্য কামনা করা হল প্রমাদ (গাফিলতি) ॥ ৯৭॥</p>
<p class="Text para-style-override-7">••</p>
<p class="Text">জীবন তখনই যন্ত্রণাদায়ক হয় যখন সংসর্গ-জনিত সুখের ইচ্ছা করা হয় আর মৃত্যু তখনই কষ্টদায়ক হয় যখন বেঁচে থাকার ইচ্ছা করা হয় ॥ ৯৮॥</p>
<p class="Text para-style-override-7">••</p>
<p class="Text">যদি বস্তু পাওয়ার অভিলাষ পূরণ হয় তাহলে সেটির জন্য উদ্যম করা যেতে পারে আর যদি চিরকাল বেঁচে থাকা সম্ভব হয় তাহলে মৃত্যু থেকে বাঁচবার জন্য উপায় করা যেতে পারে কিন্তু ইচ্ছানুসারে সব জিনিস পাওয়া যায় না, আর মৃত্যু থেকেও রক্ষা পাওয়া যায় না ॥ ৯৯॥</p>
<p class="Text para-style-override-7">••</p>
<p class="Text">ইচ্ছা ত্যাগে সকলেই স্বাধীন, কেউ পরাধীন নয়, কিন্তু ইচ্ছাপূরণে সকলেই পরাধীন, কেউ স্বাধীন নয় ॥ ১০০॥</p>
<p class="Text para-style-override-7">••</p>
<p class="Text">সুখের ইচ্ছা, আশা ও ভোগাকাঙ্ক্ষা—এ তিনটিই হল যাবতীয় দুঃখের মূল কারণ ॥ ১০১॥</p>
<p class="Text para-style-override-7">••</p>
<p class="Text">বিনাশশীলের বাসনা ত্যাগ করলে অবিনাশী তত্ত্বের প্রাপ্তি হয় ॥ ১০২॥</p>
<p class="Text para-style-override-7">••</p>
<p class="Text">এটা হওয়া উচিত, ওটা হওয়া উচিত নয়— এর মধ্যেই সব দুঃখ ভরা রয়েছে ॥ ১০৩॥</p>
<p class="Text para-style-override-7">••</p>
<p class="Text">‘আমার সম্মান হোক’— এই ইচ্ছাই আমাদের অপমানিত করে ॥ ১০৪॥</p>
<p class="Text para-style-override-7">••</p>
<p class="Text">মনে কোনও বস্তুর বাসনা রাখাই হল দারিদ্র । যে শুধু নিতে চায় সে সর্বদা দরিদ্র-ই থাকে॥ ১০৫॥</p>
<p class="Text para-style-override-7">••</p>
<p class="Text">বিনাশশীলের বাসনাই হল অন্তঃকরণের অশুদ্ধি ॥ ১০৬॥</p>
<p class="Text para-style-override-7">••</p>
<p class="Text">মানুষ কর্ম ত্যাগ করবে না, ত্যাগ করবে কামনাকে ॥ ১০৭॥</p>
<p class="Text para-style-override-7">••</p>
<p class="Text">বস্তু মানুষকে গোলাম করে না, এর বাসনাই মানুষকে গোলাম করে॥ ১০৮॥</p>
<p class="Text para-style-override-7">••</p>
<p class="Text">যদি শান্তি চাও তবে কামনা (বাসনা) ত্যাগ করো ॥ ১০৯॥</p>
<p class="Text para-style-override-7">••</p>
<p class="Text">কোনো কিছু নেওয়ার ইচ্ছাই ভয়ানক দুঃখদায়ক হয়ে থাকে ॥ ১১০॥</p>
<p class="Text para-style-override-7">••</p>
<p class="Text">যার মধ্যে বাসনা আছে তাকে কিছু না কিছুর অধীন হতেই হবে ॥ ১১১॥</p>
<p class="Text para-style-override-7">••</p>
<p class="Text">নিজের জন্য সুখের যে কামনা তাই হল আসুরী, রাক্ষসী মনোভাব ॥ ১১২॥</p>
<p class="Text para-style-override-7">••</p>
<p class="Text">যেমন না চাইলেও সাংসারিক দুঃখ পেতে হয়, তেমনি না চাইলে সুখও পাওয়া যায় । অতএব সাধক যেন কখনও সাংসারিক সুখের ইচ্ছা না রাখে ॥ ১১৩॥</p>
<p class="Text para-style-override-7">••</p>
<p class="Text">ভোগ ও সংগ্রহের ইচ্ছা সকল পাপ-কর্মের হেতু হয়ে থাকে, এছাড়া এটির আর কোনও প্রয়োজন সিদ্ধ হয় না । তাই এই ইচ্ছা ত্যাগ করা উচিত ॥ ১১৪॥</p>
<p class="Text para-style-override-7">••</p>
<p class="Text">নিজের জন্য সুখভোগ ও সংগ্রহের ইচ্ছার ফলে মানুষ পশুরও অধম হয়ে যায় অথচ এর ইচ্ছা ত্যাগ করলে মানুষ দেবতাদের থেকেও অধিক মাননীয় হয়ে ওঠে ॥ ১১৫॥</p>
<p class="Text para-style-override-7">••</p>
<p class="Text"> যে বস্তু আমার তা আমি পাবই, অপরে তা নিতে পারবে না । অতএব কামনা না করে আপন কর্তব্য পালন করতে হবে ॥ ১১৬॥</p>
<p class="Text para-style-override-7">••</p>
<p class="Text">আমি যেরকম চাইব সেইরকমই যেন হয়— যতক্ষণ ঐ ইচ্ছা থাকবে, ততক্ষণ শান্তিলাভ হবে না ॥ ১১৭॥</p>
<p class="Text para-style-override-7">••</p>
<p class="Text">মানুষ বুদ্ধিমান হয়েও উৎপত্তি-বিনাশশীল বস্তুর কামনা করে—এ খুবই আশ্চর্য কথা ! ॥ ১১৮॥</p>
<p class="Text para-style-override-7">••</p>
<p class="Text">শরীরে নিজের অবস্থান মেনে নিলে বিনাশশীলের ইচ্ছা জাগে আর ইচ্ছা হওয়ার ফলেই শরীরে নিজের স্থিতি দৃঢ় হয় ॥ ১১৯॥</p>
<p class="Text para-style-override-7">••</p>
<p class="Text">চাইলে কিছু পাওয়া যেতে পারে, আবার নাও পেতে পারে । কিন্তু কিছু না চাইলে সবকিছু পাওয়া যায় ॥ ১২০॥</p>
<p class="Text para-style-override-7">••</p>
<p class="Text">নিন্দা খারাপ লাগে কারণ আমরা প্রশংসা চাই । যদি আমরা প্রশংসা চাই তাহলে প্রকৃতপক্ষে আমরা প্রশংসার যোগ্য নই, কেননা যে প্রশংসার যোগ্য, তার প্রশংসার চাহিদা থাকে না ॥ ১২১॥</p>
<p class="Text para-style-override-7">••</p>
<p class="Text">অন্যে ভালো বলবে— এরূপ মনোভাব পোষণ করা খুবই দুর্বলতা । সেইজন্য ভাল হও কিন্তু লোকে ভাল বলবে—এরূপ মনোভাব রাখবে না ॥ ১২২॥</p>
<p class="Text para-style-override-7">••</p>
<p class="Text">কখনও না কখনও সাংসারিক সুখের বাসনা ত্যাগ করতেই হবে— তাহলে আর দেরি কেন ? ॥ ১২৩॥</p>
<p class="Text para-style-override-7">••</p>
<p class="Text">যতদূর সম্ভব অন্যের আশা পূর্ণ করার উদ্যোগ নাও, কিন্তু অন্যের থেকে কিছু আশা করো না ॥ ১২৪॥</p>
<p class="Text para-style-override-7">••</p>
<p class="Text"> ভেবে দেখো, যার কাছে তুমি সুখ চাইছ সে কি সর্বতোভাবে সুখী ? সে কি দুঃখী নয় ? দুঃখী ব্যক্তি কী করে তোমায় সুখ দেবে ? ॥ ১২৫॥</p>
<p class="Text para-style-override-7">••</p>
<p class="Text">কামনা থেকে পরিত্রাণ পেলে যে সুখ হয়, সে সুখ কামনা পূরণে কখনও হয় না ॥ ১২৬॥</p>
<p class="Text para-style-override-7">••</p>
<p class="Text">যদি ঈশ্বর লাভের জন্য তীব্র ব্যাকুলতা চাও তাহলে সংসারের অভিলাষ ত্যাগ করো ॥ ১২৭॥</p>
<p class="Text para-style-override-7">••</p>
<p class="Text">যে পরিবর্তনশীলের অর্থাৎ সংসারের কামনা করে, তা থেকে সুখ উপভোগ করে, তারও পরিবর্তন হতে এই থাকে অর্থাৎ তাকে বহু যোনিতে জন্মাতে-মরতে হয়॥ ১২৮॥</p>
<p class="Text para-style-override-7">••</p>
<p class="Text">যাকে আমরা চিরকালের জন্য নিজের কাছে রাখতে পারব না তার কামনা করে, তাকে পেয়েও বা কী লাভ ? ॥ ১২৯॥</p>
<p class="Text para-style-override-7">••</p>
<p class="Text">কামনা থাকার জন্যই অভাব অনুভূত হয় । কামনা সর্বতোভাবে দূর হলে আর কোনও অভাব থাকে না ॥ ১৩০॥</p>
<p class="Text para-style-override-7">••</p>
<p class="Text">সর্বতোভাবে কামনা ত্যাগ হলে আবশ্যক বস্তুর স্বতঃপ্রাপ্তি হয়, কারণ বস্তুগুলো নিষ্কাম পুরুষের কাছে আসার জন্য লালায়িত থাকে ॥ ১৩১॥</p>
<p class="Text para-style-override-7">••</p>
<p class="Text">যে নিজের সুখের জন্য বস্তু প্রভৃতির কামনা করে, বস্তুর অভাবে তাকে দুঃখ ভোগ করতেই হবে ॥ ১৩২॥</p>
<p class="Text para-style-override-7">••</p>
<p class="Text">যার মধ্যে কোনও ইচ্ছা থাকে না, প্রকৃতি তার আবশ্যকতার পূর্তি স্বতঃসিদ্ধভাবে করে থাকে ॥ ১৩৩॥</p>
<p class="Text para-style-override-7">••</p>
<p class="Text">যা চিরকাল আমাদের সাথে থাকবে না আর আমরাও চিরকাল যার সাথে থাকব না, তাকে প্রাপ্ত করার ইচ্ছা বা তা থেকে সুখ পাবার আশা করা হল মূর্খতা, পতনের কারণ ॥ ১৩৪॥</p>
<p class="Text para-style-override-7">••</p>
<p class="Text">সুখের ইচ্ছা করলেই সুখ পাওয়া যায় না— এটিই নিয়ম ॥ ১৩৫॥</p>
<p class="Text para-style-override-7">••</p>
<p class="Text">সাধু হও বা গৃহী হও— যতক্ষণ বাসনা (কিছু পাওয়ার ইচ্ছা) থাকবে ততক্ষণ শান্তি পাবে না ॥ ১৩৬॥</p>
<p class="Text para-style-override-7">••</p>
<p class="Text">যদি শান্তি চাও তবে ‘এটা হওয়া উচিত, ওটা হওয়া উচিত নয়’— এসব ত্যাগ করো আর ‘যা ভগবানের ইচ্ছা তা হওয়া উচিত’ সেটি স্বীকার করো ॥ ১৩৭॥</p>
<p class="Text para-style-override-7">••</p>
<p class="Text">কামনাপূর্বক করা সমস্ত কর্ম হল অসৎ আর তার ফলও হয় বিনাশশীল ॥ ১৩৮॥</p>
<p class="Text para-style-override-7">••</p>
<p class="Text">কিছু চাওয়ার অর্থ হল অধীনতা, কিছু না চাওয়ার অর্থ হল স্বাধীনতা ॥ ১৩৯॥</p>
<p class="Text para-style-override-7">••</p>
<p class="Text">বস্তু না পেলে আমরা অভাগা হই না, বরং ভগবানের অংশ হওয়া সত্ত্বেও আমরা বিনাশী বস্তুর বাসনা রাখি— এটাই হল আমাদের হীনদশা ॥ ১৪০॥</p>
<p class="Text para-style-override-7">••</p>
<p class="Text">সুখের ইচ্ছার ফলে দ্বৈতভাব (দুটি) হয় অর যদি সুখেচ্ছা না থাকে তাহলে দ্বৈত বলে কিছুই নেই ॥ ১৪১॥</p>
<p class="Text para-style-override-7">••</p>
<p class="Text">যতক্ষণ দেহকে নিজের বলে মনে করবে, ততক্ষণ কামনার শেষ থাকবে না ॥ ১৪২॥</p>
<p class="Text para-style-override-7">••</p>
<p class="Text">ভেবে দেখো, কামনার পূর্তিতে আমরা যা থাকি, কামনার অপূর্তিতে আমরা সেই একই থাকি, তাহলে কামনা পূর্তিতে আমরা কী পেলাম আর অপূর্তিতেই বা আমাদের কী ক্ষতি হল ? আমাদের মধ্যে কী পার্থক্য হল ? ॥ ১৪৩॥</p>


<p class="Page-Break"> </p>
<p class="Heading" id="toc_marker-13">১০) গুরু ও শিষ্য</p>
<p class="Text">যে জগতের গুরু সাজে তাকে জগতের গোলাম হতে হয় । যে নিজেই নিজের গুরু হয় সে জগতের গুরু হয়ে যায় ॥ ১৪৪॥</p>
<p class="Text para-style-override-7">••</p>
<p class="Text">উদ্ধারলাভে নিজের তৎপরতা কাজ করে । যদি নিজের মধ্যে তৎপরতা না থাকে তবে গুরু কী করবে ? শাস্ত্র কী করবে ? ॥ ১৪৫॥</p>
<p class="Text para-style-override-7">••</p>
<p class="Text"> যে আমার কাছ থেকে কিছুমাত্র পাবার আশা রাখে, সে আমার গুরু হয় কী করে ? ॥ ১৪৬॥</p>
<p class="Text para-style-override-7">••</p>
<p class="Text">পুত্র ও শিষ্যকে নিজ হতে শ্রেষ্ঠ তৈরি করার বিধান আছে, কিন্তু নিজের ভৃত্য বানানোর বিধান নেই ॥ ১৪৭॥</p>
<p class="Text para-style-override-7">••</p>
<p class="Text">গুরুতে মনুষ্যবুদ্ধি আর মনুষ্যে গুরুবুদ্ধি আরোপ করা অপরাধ, কেননা গুরু হলেন তত্ত্ব, শরীরের নাম গুরু নয় ॥ ১৪৮॥</p>
<p class="Text para-style-override-7">••</p>
<p class="Text">শিষ্য দুর্লভ, গুরু নয় । সেবক দুর্লভ, সেব্য নয় । জিজ্ঞাসু দুর্লভ, জ্ঞান নয় । ভক্ত দুর্লভ, ভগবান নয় ॥ ১৪৯॥</p>
<p class="Text para-style-override-7">••</p>
<p class="Text">যে আমাদের থেকে ধন-সম্পত্তি, সুখ-সুবিধা, মান-সম্মান, পূজা-সৎকার প্রভৃতি কিছু না কিছু কামনা করে, সে আমাদের উদ্ধার করতে পারে না ॥ ১৫০॥</p>
<p class="Text para-style-override-7">••</p>
<p class="Text">জগৎ, জীব ও পরমাত্মা— এই তিনকে না জানা হল অন্ধকার । যিনি এই অন্ধকার দূর করেন, তিনিই গুরু ॥ ১৫১॥</p>
<p class="Text para-style-override-7">••</p>
<p class="Text">গুরু শিষ্যের জন্য, শিষ্য গুরুর জন্য নয় । রাজা প্রজার জন্য, প্রজা রাজার জন্য নয় ॥ ১৫২॥</p>
<p class="Text para-style-override-7">••</p>
<p class="Text">ভগবান জগদ্গুরু হয়েও মানুষকে কখনও চেলা (শিষ্য) করেন না, বরং সখা (বন্ধু) করেন ॥ ১৫৩॥</p>
<p class="Text para-style-override-7">••</p>
<p class="Text">গুরু শিষ্যকে কোনও নতুন জ্ঞান প্রদান করেন না, বরং তার অন্দরে পূর্ব হতে যে জ্ঞান বিদ্যমান সেটিকেই জাগ্রত করেন ॥ ১৫৪॥</p>
<p class="Text para-style-override-7">••</p>
<p class="Text">প্রকৃত গুরু অন্যকে গুরুই তৈরি করেন, চেলা নয় । যিনি চেলা তৈরি করতে চান, তিনি চেলাদাস হন অর্থাৎ চেলার গোলাম হন ॥ ১৫৫॥</p>
<p class="Text para-style-override-7">••</p>
<p class="Text">আমাদের সত্যিকারের গুরু আমাদের অন্তরেই রয়েছেন, তিনি হলেন বিবেক । ভগবান এই বিবেক প্রদান করেছেন । নিজের কল্যাণের জন্য ভগবান মনুষ্য-শরীর দিয়েছেন, সমস্ত সাধন সামগ্রী দিয়েছেন— তাহলে গুরুর থেকে গ্রহণীয় কিছুমাত্রও কি তিনি লুকিয়ে রেখেছেন ॥ ১৫৬॥</p>


<p class="Page-Break"> </p>
<p class="Heading" id="toc_marker-14">১১) চিন্তা</p>
<p class="Text">শরীর-নির্বাহের জন্য চিন্তা (ভাবনা) করার কোনও প্রয়োজন নেই, কিন্তু শরীরের নাশ হবার পর কী হবে— এ বিষয়ে ভেবে দেখা খুবই আবশ্যক ॥ ১৫৭॥</p>
<p class="Text para-style-override-7">••</p>
<p class="Text">যা হবার তা হবেই, আর যা হবার নয় তা কখনও হবে না, তাহলে কিসের জন্য চিন্তা ? ॥ ১৫৮॥</p>
<p class="Text para-style-override-7">••</p>
<p class="Text">আমার নিজের জন্য কিছু চাই না কেননা স্বরূপতঃ আমাতে কোনও অভাব নেই এবং শরীরের যা প্রয়োজন তা ভাগ্য অনুসারে পূর্বনির্ধারিত হয়েই আছে, তাহলে চিন্তা কিসের ? ॥ ১৫৯॥</p>
<p class="Text para-style-override-7">••</p>
<p class="Text">ভগবানের পক্ষ থেকে আমাদের জীবন-নির্বাহের ব্যবস্থা তো করাই আছে কিন্তু ভোগ-বিলাসের ব্যবস্থা করা নেই । সেইজন্য জীবন-নির্বাহের চিন্তা আর ভোগ-বিলাসের ইচ্ছা রাখা উচিত নয় ॥ ১৬০॥</p>
<p class="Text para-style-override-7">••</p>
<p class="Text">ভগবান যা কিছু করেন এবং করবেন তাতেই আমাদের মঙ্গল— এই বিশ্বাস নিয়ে সকল পরিস্থিতিতে নিশ্চিন্ত থাকা উচিত ॥ ১৬১॥</p>
<p class="Text para-style-override-7">••</p>
<p class="Text">দুঃখ-চিন্তার কারণ বস্তুর অভাব নয়, বরং এটি হল মূর্খতা । এই মূর্খতা সৎসঙ্গের দ্বারা দূর হয় ॥ ১৬২॥</p>
<p class="Text para-style-override-7">••</p>
<p class="Text">মানুষ যেমন যেমন নিজের শরীরের চিন্তা ত্যাগ করতে থাকে তেমনই জগৎ তার শরীরের জন্য চিন্তা করতে থাকে ॥ ১৬৩॥</p>
<p class="Text para-style-override-7">••</p>
<p class="Text">ভগবানের উপর ভরসা করলে কোনও চিন্তা টিকতে পারে না ॥ ১৬৪॥</p>
<p class="Text para-style-override-7">••</p>
<p class="Text">যা করা উচিত নয় তা করলে আর যা করা উচিত তা না করলে চিন্তা ও ভয় হয় ॥ ১৬৫॥</p>
<p class="Text para-style-override-7">••</p>
<p class="Text">ভগবান আমাদের থেকে বেশি জানেন, আমাদের থেকে বেশি সমর্থ আর আমাদের থেকে বেশি দয়ালু । তাহলে আমরা চিন্তা কেন করব ? ॥ ১৬৬॥</p>


<p class="Page-Break"> </p>
<p class="Heading" id="toc_marker-15">১২) সতর্কবাণী</p>
<p class="Text">মৃত্যুকালের সকল সামগ্রী প্রস্তুত রয়েছে । শবাচ্ছাদন বস্ত্রও (কাফন) প্রস্তুত, নতুন করে তৈরি করতে হবে না । ওঠাবার লোকজন নতুন করে জন্মাবে না । পোড়াবার জায়গাও ঠিক হয়ে আছে, নতুন করে তৈরি হবে না । পোড়াবার কাঠ তৈরি, নতুন করে গাছ লাগাতে হবে না । কেবল শ্বাস বন্ধ হওয়ার অপেক্ষা । শ্বাস বন্ধ হলেই সব সামগ্রী জুটে যাবে । তাহলে নিশ্চিন্তে বসে আছ কি করে ?॥ ১৬৭॥</p>
<p class="Text para-style-override-7">••</p>
<p class="Text">সতর্ক হও ! এই সংসারে চিরকাল থাকা যাবে না । এখানে কেবল মরণশীলরাই থাকে । তাহলে পা ছড়িয়ে বসে আছ কি করে ? ॥ ১৬৮॥</p>
<p class="Text para-style-override-7">••</p>
<p class="Text">একটিবারের জন্য ভেবে দেখো ! এই সব দিন কি সব সময় একই রকম থাকবে ? ॥ ১৬৯॥</p>
<p class="Text para-style-override-7">••</p>
<p class="Text">এখানে বাড়ি নির্মাণ করছ, সেটাকে সাজাচ্ছ, সংগ্রহ করছ, কিন্তু নিজে মৃত্যুর দিকে এগিয়ে চলেছ! যেখানে যাবে, আগে সেটির ব্যবস্থা করো ॥ ১৭০॥</p>
<p class="Text para-style-override-7">••</p>
<p class="Text">নির্দিষ্ট সময়ে গাড়ি ছাড়বে বলে আগে থেকেই তো প্রস্তুত থাকা হয় । তাহলে মৃত্যুরূপী গাড়ি ছাড়ার যখন কোনও নির্দিষ্ট সময় নেই, সেক্ষেত্রে তার জন্য তো সর্বদাই সতর্ক থাকা উচিত ॥ ১৭১॥</p>
<p class="Text para-style-override-7">••</p>
<p class="Text">‘করব’ এটি নিশ্চিত নয়, কিন্তু ‘মরব’ এটি নিশ্চিত ॥ ১৭২॥</p>
<p class="Text para-style-override-7">••</p>
<p class="Text">ভগবানকে তোমরা দেখতে পাও না, কিন্তু ভগবান সর্বদাই তোমাদের দেখছেন ॥ ১৭৩॥</p>
<p class="Text para-style-override-7">••</p>
<p class="Text">যা আসে, তা চলে যাবে— এটাই নিয়ম ॥ ১৭৪॥</p>
<p class="Text para-style-override-7">••</p>
<p class="Text">কালরূপী অগ্নিতে অনবরত সবকিছু জ্বলছে, তাহলে কার ভরসা রাখব ? কিসের ইচ্ছা করব ? ॥ ১৭৫॥</p>
<p class="Text para-style-override-7">••</p>
<p class="Text">ভেবে দেখো, নিজের বলে কে আছে ? যদি এখনই মৃত্যু হয় তাহলে কেউ কি আমাদের সাহায্য করতে পারবে ? ॥ ১৭৬॥</p>
<p class="Text para-style-override-7">••</p>
<p class="Text">জন্মদিন এলে খুব আহ্লাদ কর যে আমি এত বছরের হলাম । বাস্তবে এত বছরের হওনি, বরং এতগুলি বছর মরে গেছে অর্থাৎ আমাদের আয়ু থেকে এতগুলো বছর কমে গেছে এবং মৃত্যু এগিয়ে এসেছে । ॥ ১৭৭॥</p>
<p class="Text para-style-override-7">••</p>
<p class="Text">শিশু জন্মাবার পর সে বড় হবে কি না, বড় হলে সে পড়াশুনা করবে কি না, তার বিবাহ হবে কি না, তার সন্তান হবে কি না, তার ধন-সম্পত্তি হবে কি না ইত্যাদি সবকিছুতে সন্দেহ থাকে, কিন্তু তার মৃত্যু হবে, কি হবে না— তাতে কোনও সন্দেহ নেই ॥ ১৭৮॥</p>


<p class="Page-Break"> </p>
<p class="Heading" id="toc_marker-16">১৩) তত্ত্বজ্ঞান</p>
<p class="Text">পরমাত্মতত্ত্বের জ্ঞান করণ-নিরপেক্ষ । সেইজন্য তার জ্ঞান নিজের থেকেই হওয়া সম্ভব, ইন্দ্রিয়-মন-বুদ্ধি প্রভৃতি করণের দ্বারা নয় ॥ ১৭৯॥</p>
<p class="Text para-style-override-7">••</p>
<p class="Text">যতক্ষণ বিনাশশীল বস্তুকে সত্য বলে মনে হবে, ততক্ষণ বোধ হবে না ॥ ১৮০॥</p>
<p class="Text para-style-override-7">••</p>
<p class="Text"> বোধ হলে নিজের মধ্যে কোনও দোষ থাকে না, এবং গুণ (বৈশিষ্ট্য) পরিলক্ষিত হয় না ॥ ১৮১॥</p>
<p class="Text para-style-override-7">••</p>
<p class="Text">যা আমাদের স্বরূপ নয়, তাকে ত্যাগ (সম্বন্ধ-বিচ্ছেদ) করলে যা আমাদের স্বরূপ তার বোধ জাগ্রত হবে ॥ ১৮২॥</p>
<p class="Text para-style-override-7">••</p>
<p class="Text">সাধকের মধ্যে কোনও রকম আগ্রহ থাকা উচিত নয় না দ্বৈতের, না অদ্বৈতের । আগ্রহ থাকলে বোধ হবে না ॥ ১৮৩॥</p>
<p class="Text para-style-override-7">••</p>
<p class="Text">যতক্ষণ ‘অহং’ আছে, ততক্ষণ পর্যন্ত তত্ত্বজ্ঞানের অহঙ্কার তো থাকতে পারে, কিন্তু প্রকৃত তত্ত্ব লাভ হবে না ॥ ১৮৪॥</p>
<p class="Text para-style-override-7">••</p>
<p class="Text">যতক্ষণ নিজের মধ্যে রাগ(আসক্তি)-দ্বেষ বর্তমান, ততক্ষণ তত্ত্বজ্ঞান হয়নি, কেবল কথা শিখেছে ॥ ১৮৫॥</p>
<p class="Text para-style-override-7">••</p>
<p class="Text">তত্ত্বজ্ঞান হতে কয়েক জন্ম লাগে না, তীব্র ব্যাকুলতা থাকলে কয়েক মিনিটের মধ্যে তা হতে পারে, কারণ তত্ত্ব সদা-সর্বদা বিদ্যমান ॥ ১৮৬॥</p>
<p class="Text para-style-override-7">••</p>
<p class="Text">তত্ত্বজ্ঞান অভ্যাসের দ্বারা হয় না, নিজের বিবেককে গুরুত্ব দিলে হয় । অভ্যাসের দ্বারা একটি নতুন অবস্থা তৈরি হয়, তত্ত্ব মেলে না ॥ ১৮৭॥</p>
<p class="Text para-style-override-7">••</p>
<p class="Text">যতক্ষণ তত্ত্বজ্ঞান লাভ না হয়, ততক্ষণ সব প্রাণী কয়েদখানায় বন্দি সদৃশ । বন্দির লক্ষণ হল পাপকর্ম করবে নিজের ইচ্ছামতো কিন্তু দুঃখভোগ করবে অপরের ইচ্ছামতো ॥ ১৮৮॥</p>
<p class="Text para-style-override-7">••</p>
<p class="Text">‘আমি ব্রহ্ম’—এটি অনুভবের বিষয় নয়, বরং তা হল ‘অহংগ্রহ’ উপাসনা । তত্ত্বজ্ঞান হলে ‘আমি ব্রহ্ম’-এই অনুভূতি থাকে না॥ ১৮৯॥</p>
<p class="Text para-style-override-7">••</p>
<p class="Text">তত্ত্বজ্ঞান হলে কাম-ক্রোধ আদি বিকারের (দোষ) একান্ত অভাব দেখা যায় ॥ ১৯০॥</p>
<p class="Text para-style-override-7">••</p>
<p class="Text">যতক্ষণ আমাদের দৃষ্টিতে অসতের সত্তা থাকে, ততক্ষণ বিবেক থাকে । অসতের সত্তা লোপ পেলে বিবেকই তত্ত্বজ্ঞানে পরিণত হয় ॥ ১৯১॥</p>
<p class="Text para-style-override-7">••</p>
<p class="Text">নিজের মধ্যে এবং অন্যের মধ্যে দোষশূন্যতার অনুভব হওয়াই হল তত্ত্বজ্ঞান, জীবন্মুক্তি ॥ ১৯২॥</p>
<p class="Text para-style-override-7">••</p>
<p class="Text">তত্ত্বজ্ঞান হলে জ্ঞানী পুরুষ পরিস্থিতি রহিত হন না বরং সুখ-দুঃখ থেকে রহিত হন ॥ ১৯৩॥</p>
<p class="Text para-style-override-7">••</p>
<p class="Text">তত্ত্বজ্ঞান শরীরকে নাশ করে না, বরং শরীরের সঙ্গে সম্পর্কের অর্থাৎ আমিত্ব-মমত্বকে নাশ করে ॥ ১৯৪॥</p>
<p class="Text para-style-override-7">••</p>
<p class="Text">তত্ত্বজ্ঞান অর্থাৎ অজ্ঞানের নাশ একবারই হয় এবং তা চিরদিনের জন্য হয় ॥ ১৯৫॥</p>
<p class="Text para-style-override-7">••</p>
<p class="Text">যেমন আছে তদনুরূপ অনুভব করার নাম হল ‘জ্ঞান’ । যা নেই, তাকে মেনে নেওয়ার নাম হল ‘অজ্ঞান’ ॥ ১৯৬॥</p>


<p class="Page-Break"> </p>
<p class="Heading" id="toc_marker-17">১৪) ত্যাগ</p>
<p class="Text">সম্পূর্ণ ত্যাগ তখনই হয় যখন ত্যাগেরও কিঞ্চিৎমাত্র অহংকার না থাকে । অহঙ্কার তখনই হয় যখন অন্তরে ত্যাজ্য বস্তুর গুরুত্ব থাকে । সেইজন্য বস্তুর ত্যাগ অপেক্ষা বস্তুর গুরুত্ব ত্যাগ হল শ্রেষ্ঠ ॥ ১৯৭॥</p>
<p class="Text para-style-override-7">••</p>
<p class="Text">যতক্ষণ কারও থেকে বিন্দুমাত্র প্রয়োজন থাকে, ততক্ষণ যথার্থ ত্যাগ হয় না ॥ ১৯৮॥</p>
<p class="Text para-style-override-7">••</p>
<p class="Text">আমরা কাম-ক্রোধ, আমিত্ব-মমত্ব আদিকে ধরতে জানি, আবার ছাড়তেও জানি । কিন্তু আমরা এগুলিকে ছাড়তে চাই না বলেই এদের ত্যাগ করা অসাধ্য বলে মনে হয়॥ ১৯৯॥</p>
<p class="Text para-style-override-7">••</p>
<p class="Text">বাসনার ত্যাগে মুক্তি হয়, বস্তুর ত্যাগে নয় ॥ ২০০॥</p>
<p class="Text para-style-override-7">••</p>
<p class="Text">শরীর কখনই আমাদের কাজে লাগে না, প্রত্যুত শরীরের প্রতি ‘আমি-আমিত্ব’ ত্যাগই আমাদের কাজে লাগে ॥ ২০১॥</p>
<p class="Text para-style-override-7">••</p>
<p class="Text">শরীর-সংসার নিজে থেকেই ছেড়ে যাচ্ছে, কিন্তু তাতে উদ্ধার হবে না । যা ছেড়ে যাবে তাকে অন্তর থেকে ত্যাগ করো, সেখান থেকে ‘আমি-আমিত্ব’ দূর করো, তাহলেই উদ্ধার লাভ হবে ॥ ২০২॥</p>
<p class="Text para-style-override-7">••</p>
<p class="Text">অন্তরে অর্থের প্রতি গুরুত্ব থাকলে, অর্থের ত্যাগে নিজেকে বিশিষ্টসম্পন্ন বলে মনে হয় এবং ত্যাগের অহঙ্কার হয় । অতএব ত্যাগের জন্য যে অহঙ্কার-ভাব উদিত হয়, প্রকৃতপক্ষে তাতে অর্থেরই গুরুত্ব প্রকাশ পায়॥ ২০৩॥</p>
<p class="Text para-style-override-7">••</p>
<p class="Text">ত্যাগ করলে নিজের উন্নতি হয় তথা সেই বস্তু শুদ্ধ হয় আর ভোগ করলে নিজের পতন হয় তথা বস্তুর নাশ হয় ॥ ২০৪॥</p>
<p class="Text para-style-override-7">••</p>
<p class="Text">মানুষ নিজে ভোগী হতে চায়, কিন্তু অপরকে ত্যাগী দেখতে চায়— এটি অন্যায় । যদি ত্যাগীকে ভাল লাগে তবে সে নিজে ত্যাগী হয় না কেন ? ॥ ২০৫॥</p>
<p class="Text para-style-override-7">••</p>
<p class="Text">প্রকৃত ত্যাগ তাকেই বলা হবে যেখানে ত্যাগের মনোভাবেরই ত্যাগ হয়ে যায় ॥ ২০৬॥</p>


<p class="Page-Break"> </p>
<p class="Heading" id="toc_marker-18">১৫) দোষ (বিকার)</p>
<p class="Text">সর্বাঙ্গীণ নির্দোষ জীবন তো সকলেরই হতে পারে, কিন্তু সর্বাঙ্গীণ দোষী জীবন কখনও কারও হতেই পারে না কারণ ভগবানের অংশ হওয়ায় জীব স্বয়ং নির্দোষ । দোষ হল আগন্তুক এবং তা বিনাশশীলের সঙ্গ থেকে উৎপন্ন হয় ॥ ২০৭॥</p>
<p class="Text para-style-override-7">••</p>
<p class="Text">সাধক যখন নিজের দোষ দোষরূপে দেখে, সেগুলির দুঃখে দুঃখী হয়, দোষ থাকাটা তার কাছে অসহ্য মনে হয়, তখন দোষ টিকতে পারে না । ভগবানের কৃপা সেই দোষগুলোকে শীঘ্রই নাশ করে দেয় ॥ ২০৮॥</p>
<p class="Text para-style-override-7">••</p>
<p class="Text">যত বিকার আছে, তা সমস্তই বিনাশী বস্তুকে গুরুত্ব দেওয়ার ফলেই হয়ে থাকে ॥ ২০৯॥</p>
<p class="Text para-style-override-7">••</p>
<p class="Text">ঠকানো দোষের, ঠকলে দোষ নেই ॥ ২১০॥</p>
<p class="Text para-style-override-7">••</p>
<p class="Text">সবকিছুকে ভগবৎভাবে দেখলে বিকার সম্পূর্ণভাবে বিনাশপ্রাপ্ত হয় ॥ ২১১॥</p>
<p class="Text para-style-override-7">••</p>
<p class="Text">সন্তোষের দ্বারা কাম, ক্রোধ এবং লোভ— তিনটেই নষ্ট হয় ॥ ২১২॥</p>
<p class="Text para-style-override-7">••</p>
<p class="Text">দোষের আলাদা কোনও সত্তা নেই । গুণের যে ঘাটতি তার নামই হল দোষ এবং তা অসতকে স্থায়িত্ব ও গুরুত্ব দিলেই উৎপন্ন হয়॥ ২১৩॥</p>
<p class="Text para-style-override-7">••</p>
<p class="Text">সমস্ত বিকার তো শরীরেই হয়, নির্বিকার (স্বরূপ)-এ কোনও বিকার হয় না ॥ ২১৪॥</p>
<p class="Text para-style-override-7">••</p>
<p class="Text">দোষের মূল একটিই যা থেকে সমস্ত দোষের উৎপত্তি হয় । তা হল— সংসারের সঙ্গে সম্পর্ক । সেইরকম মৌলিক গুণও একটি— যা থেকে সমস্ত গুণ প্রকট হয় । তা হল— ভগবানের সঙ্গে সম্পর্ক স্থাপন ॥ ২১৫॥</p>
<p class="Text para-style-override-7">••</p>
<p class="Text"> লোভের জন্যই আবশ্যক বস্তুর প্রাপ্তি হয় না আর প্রাপ্ত বস্তুর সদুপযোগ হয় না ॥ ২১৬॥</p>


<p class="Page-Break"> </p>
<p class="Heading" id="toc_marker-19">১৬) দোষদৃষ্টি</p>
<p class="Text">নিজের মধ্যে গুণের অহংকার হলেই অপরের মধ্যে দোষ চোখে পড়ে আর অপরের প্রতি দোষদৃষ্টি করলে নিজের অহংকার দৃঢ় হয় ॥ ২১৭॥</p>
<p class="Text para-style-override-7">••</p>
<p class="Text">যে সাধক নিজের দোষ দূর করতে চায় তার পরের দোষ দেখা উচিত নয় । পরের দোষ দেখলে নিজের দোষ পুষ্ট হয় এবং দোষের সঙ্গে সম্বন্ধ যুক্ত হওয়ার ফলে নতুন নতুন দোষের সৃষ্টি হয় ॥ ২১৮॥</p>
<p class="Text para-style-override-7">••</p>
<p class="Text">অপরের দোষ দেখলে না নিজের ভালো হয়, না অপরের ॥ ২১৯॥</p>
<p class="Text para-style-override-7">••</p>
<p class="Text">যে মানুষের অন্তঃকরণ যত মলিন সে তত পরের দোষ দেখতে পায় । যেমন সম-তরঙ্গায়িত ধ্বনিতে সংযোগ স্থাপন করলে সেই ধ্বনি রেডিয়োতে ধরা পড়ে, তেমনই মলিন অন্তঃকরণই দোষ ধরে থাকে ॥ ২২০॥</p>
<p class="Text para-style-override-7">••</p>
<p class="Text">যদি তুমি চাও যে কেউ আমাকে খারাপ না ভাবে, তাহলে তোমারও কাউকে খারাপ ভাবার অধিকার নেই ॥ ২২১॥</p>
<p class="Text para-style-override-7">••</p>
<p class="Text">কাউকে মন্দ না ভাবলে ভালোত্ব ভেতর থেকেই প্রকট হয় । ভেতর থেকে প্রকট হওয়া ভালোত্ব সম্পূর্ণ দোষশূণ্য ও ব্যাপক হয় ॥ ২২২॥</p>
<p class="Text para-style-override-7">••</p>
<p class="Text">যদি তুমি নিজের নির্দোষিতাকে সুরক্ষিত রাখতে চাও, তবে কারও দোষ দেখো না না নিজের, না পরের ॥ ২২৩॥</p>
<p class="Text para-style-override-7">••</p>
<p class="Text">অন্যকে নির্দোষ করার মনোভাব নিয়ে তার দোষ দেখাটা খারাপ নয়, অন্যের দোষ দেখে খুশি হওয়াটা দোষের ॥ ২২৪॥</p>
<p class="Text para-style-override-7">••</p>
<p class="Text">সবার স্বরূপ স্বতঃ নির্দোষ । সেইজন্য পুত্র, শিষ্য প্রভৃতিকে স্বরূপতঃ নির্দোষ মনে করে তাদের মধ্যে ব্যক্ত হওয়া দোষগুলোকে আগন্তুক জেনে তাদের শিক্ষা দিতে হবে এবং আগন্তুক দোষগুলো দূর করার চেষ্টা করতে হবে ॥ ২২৫॥</p>
<p class="Text para-style-override-7">••</p>
<p class="Text">যদি আমরা অপরের দোষ দেখি তাহলে তার মধ্যে সেই দোষের সৃষ্টি হবে । কারণ তার মধ্যে দোষ দেখার ফলে আমাদের ত্যাগ, তপ, বল প্রভৃতিও সেই দোষের জন্ম দিতে স্বাভাবিকভাবেই সহায়ক হবে, যার দ্বারা ঐ ব্যক্তি দোষী ব্যক্তিকে পরিণত হবে এবং এতে আমাদেরও ক্ষতি হবে ॥ ২২৬॥</p>


<p class="Page-Break"> </p>
<p class="Heading" id="toc_marker-20">১৭) ধন (অর্থ)</p>
<p class="Text">অর্থকে সব থেকে বড় করে দেখা হল বুদ্ধিভ্রষ্ট হওয়ার লক্ষণ ॥ ২২৭॥</p>
<p class="Text para-style-override-7">••</p>
<p class="Text">ধর্মের জন্য ধন নয়, মন চাই ॥ ২২৮॥</p>
<p class="Text para-style-override-7">••</p>
<p class="Text">ধন কাউকে নিজের গোলাম বানায় না । মানুষ খোদ নিজেই ধনের গোলাম হয়ে নিজের পতন ডেকে আনে ॥ ২২৯॥</p>
<p class="Text para-style-override-7">••</p>
<p class="Text">অর্থের জন্য কেউ বড় হয় না, বরং কাঙাল হয় । বাস্তবে সেই বড় এবং শ্রেষ্ঠ যার মনে কোনও কিছুর আকাঙ্ক্ষা নেই ॥ ২৩০॥</p>
<p class="Text para-style-override-7">••</p>
<p class="Text">এখন যে ধন-প্রাপ্তি ঘটছে তা বর্তমান কর্মের ফল নয়, বরং ভাগ্যের ফল । বর্তমানে ধন-প্রাপ্তির জন্য যে মিথ্যা, কপটতা, বেইমানি, চুরি ইত্যাদি করা হয় তার ফল (দণ্ড) তো পরে পাবে ॥ ২৩১॥</p>
<p class="Text para-style-override-7">••</p>
<p class="Text">অন্যায়ভাবে উপার্জিত অর্থ আমাদের কাজে লাগবে— এটা নিয়ম নয় কিন্তু এর জন্য দণ্ড ভোগ করতেই হবে— এতে ব্যতিক্রম হবে না ॥ ২৩২॥</p>
<p class="Text para-style-override-7">••</p>
<p class="Text">যেখানে অর্থের আকাঙ্ক্ষা হয় সেখানে পরমার্থ হয় না, বরং অর্থের গোলামি হয় ॥ ২৩৩॥</p>
<p class="Text para-style-override-7">••</p>
<p class="Text">যেমন নিজের দুঃখ দূর করার জন্য অর্থ ব্যয় করি, তেমনিই পরের দুঃখ দূর করার জন্য যদি অর্থ ব্যয় করতে পারি তাহলেই আমরা অর্থ সঞ্চয়ের অধিকারী, নচেৎ নয় ॥ ২৩৪॥</p>
<p class="Text para-style-override-7">••</p>
<p class="Text">ধনের নিমিত্ত মিথ্যা, কপটতা, বেইমানি ইত্যাদি করার ফলে যতটা ক্ষতি হয়, ততটা লাভ হয় না অর্থাৎ ততটা ধন-প্রাপ্তি ঘটে না । আর যতটা ধনপ্রপ্তি ঘটে, তার সবটা কাজেও লাগে না । তাহলে অল্প লাভের জন্য এতটা ক্ষতি করার মধ্যে বুদ্ধিমত্তা কোথায় ? ॥ ২৩৫॥</p>
<p class="Text para-style-override-7">••</p>
<p class="Text">মৃত্যুর পর স্বভাব সঙ্গে যাবে, ধন সঙ্গে যাবে না । অথচ মানুষ স্বভাব নষ্ট করছে আর ধন সঞ্চয় করছে । বুদ্ধির বলিহারি ! ॥ ২৩৬॥</p>
<p class="Text para-style-override-7">••</p>
<p class="Text">অর্থ প্রাপ্তি হলে মানুষ স্বাধীন হয় না, বরং পরাধীন হয় কারণ অর্থ হল ‘পর’ ॥ ২৩৭॥</p>
<p class="Text para-style-override-7">••</p>
<p class="Text">ধন থাকলেও মানুষ সাধু-সন্ত হতে পারে, কিন্তু ধনের লালসা থাকলে মানুষ সাধু-সন্ত হতে পারে না ॥ ২৩৮॥</p>
<p class="Text para-style-override-7">••</p>
<p class="Text">ধন প্রপ্তিতে দারিদ্র দূর হয় না, দারিদ্র দূর হয় অন্তর থেকে ধনের ইচ্ছা ত্যাগ করলে ॥ ২৩৯॥</p>
<p class="Text para-style-override-7">••</p>
<p class="Text">ধনের বৃদ্ধিতে মানুষের সম্মান হয় না, ধর্মের আচরণই তার প্রকৃত সম্মান হয় ॥ ২৪০॥</p>
<p class="Text para-style-override-7">••</p>
<p class="Text">ধন থেকে বস্তু শ্রেষ্ঠ, বস্তু থেকে মানুষ শ্রেষ্ঠ, মানুষ থেকে বিবেক শ্রেষ্ঠ, বিবেক থেকে সৎ-তত্ত্ব (পরমাত্মা) শ্রেষ্ঠ । মানব-জন্ম হল এই সৎ-তত্ত্ব লাভ করার জন্যই ॥ ২৪১॥</p>


<p class="Page-Break"> </p>
<p class="Heading" id="toc_marker-21">১৮) নামজপ</p>
<p class="Text">সাধক যদি কোনো কিছুই বুঝতে না পারেন তাহলেও তাঁর অন্ততপক্ষে ভগবানের শরণাগত হয়ে ভগবৎ-নাম জপ শুরু করে দেওয়া উচিত॥ ২৪২॥</p>
<p class="Text para-style-override-7">••</p>
<p class="Text">ভগবানের জপ ও কীর্তন— দুটোই কলিযুগ থেকে রক্ষা করে উদ্ধার করে দেয় ॥ ২৪৩॥</p>
<p class="Text para-style-override-7">••</p>
<p class="Text">নামজপে প্রগতির লক্ষণ হল নামজপে কোনও ছেদ পড়বে না অর্থাৎ নিরবচ্ছিন্নভাবে হবে ॥ ২৪৪॥</p>
<p class="Text para-style-override-7">••</p>
<p class="Text">নামজপে রুচি নামজপ করতে করতেই হয় ॥ ২৪৫॥</p>
<p class="Text para-style-override-7">••</p>
<p class="Text">নামজপ কোনও অভ্যাস নয়, এ হল আহ্বান (ডাক) । অভ্যাসে থাকে শরীর, ইন্দ্রিয় ও মনের প্রাধান্য, আর আহ্বানে থাকে স্ব-এর প্রাধান্য ॥ ২৪৬॥</p>
<p class="Text para-style-override-7">••</p>
<p class="Text">নামজপ হল সমস্ত সাধনার পোষণকারী ॥ ২৪৭॥</p>
<p class="Text para-style-override-7">••</p>
<p class="Text">ভগবানের নাম সকলের জন্য অবাধ, আর জিহ্বা সকলের মুখেই আছে, তবুও মানুষ নরকগামী হয়— এ বড়ই আশ্চর্যর কথা ! ॥ ২৪৮॥</p>
<p class="Text para-style-override-7">••</p>
<p class="Text">ভগবানের হয়ে নাম করার মধ্যে যে মাহাত্ম্য তা কেবল নাম করার মধ্যে নেই । কারণ নামজপে নামীতে (ভগবানে) প্রেম হল মুখ্য, উচ্চারণ (ক্রিয়া) মুখ্য নয় ॥ ২৪৯॥</p>
<p class="Text para-style-override-7">••</p>
<p class="Text">সংখ্যার (ক্রিয়া) দিকে লক্ষ্য থাকলে নির্জীব জপ হয় আর ভগবানের দিকে লক্ষ্য থাকলে সজীব জপ হয় । সেইজন্য জপ ও কীর্তনে ক্রিয়া মুখ্য না হয়ে প্রেমভাব মুখ্য হবে— কারণ, আমরা আমাদের প্রেমাস্পদের নাম করছি ॥ ২৫০॥</p>
<p class="Text para-style-override-7">••</p>
<p class="Text">ভগবানের কোন নাম বড় বা কোন রূপ বড়— এই পরীক্ষা না করে সাধকের নিজেকে পরীক্ষা করা উচিত যে কোন্ নাম আর কোন্ রূপ তার অধিক প্রিয় ॥ ২৫১॥</p>


<p class="Page-Break"> </p>
<p class="Heading" id="toc_marker-22">১৯) পাপ ও পুণ্য</p>
<p class="Text">আমাদের কেউ অপকার করলে বস্তুতঃ তাতে আমাদের উপকারই হয়, কারণ তার অপকারের দ্বারা আমাদের পাপ নষ্ট হয় ॥ ২৫২॥</p>
<p class="Text para-style-override-7">••</p>
<p class="Text">অপরের মন্দ করলে পাপ তো হবেই মন্দ কথা শুনলে এবং বললেও পাপ স্পর্শ করে ॥ ২৫৩॥</p>
<p class="Text para-style-override-7">••</p>
<p class="Text">নিজ কল্যাণের ইচ্ছা তীব্র হলে সাধকের পাপ নষ্ট হয়ে যায় ॥ ২৫৪॥</p>
<p class="Text para-style-override-7">••</p>
<p class="Text">ভগবানের থেকে বিমুখ হয়ে সংসারমুখো হওয়ার মতো পাপ আর নেই ॥ ২৫৫॥</p>
<p class="Text para-style-override-7">••</p>
<p class="Text">এখন থেকে আমি আর কোনও পাপ করব না— এইটি হল পাপের আসল প্রায়শ্চিত্ত ॥ ২৫৬॥</p>
<p class="Text para-style-override-7">••</p>
<p class="Text">মানব-জনমে কৃত পাপ নরক এবং চুরাশি লাখ যোনিতে কষ্ট ভোগার পরও শেষ হয় না, বরং অবশিষ্ট থেকে যায় এবং জন্ম-মৃত্যুর কারণ হয় ॥ ২৫৭॥</p>
<p class="Text para-style-override-7">••</p>
<p class="Text">যখনই মানুষ অনুকূলতায় সুখী ও প্রতিকূলতায় দুঃখী হয়— তখনই সে পাপ-পুণ্যে আবদ্ধ হয় ॥ ২৫৮॥</p>
<p class="Text para-style-override-7">••</p>
<p class="Text">বিনাশশীলকে গুরুত্ব দেওয়াই হল বন্ধন । এর থেকেই যাবতীয় পাপের জন্ম হয় ॥ ২৫৯॥</p>
<p class="Text para-style-override-7">••</p>
<p class="Text">যদি সুখের ইচ্ছা থাকে তাহলে পাপ করতে না চাইলেও পাপ হবে । সুখের ইচ্ছাই পাপ করতে বাধ্য করে । অতএব পাপ থেকে যদি নিস্তার পেতে চাও তাহলে সুখের ইচ্ছা ত্যাগ করো ॥ ২৬০॥</p>
<p class="Text para-style-override-7">••</p>
<p class="Text">যখন অপরকে দুঃখ দেওয়ার ও নিজের মতলব সিদ্ধ করার মনোবৃত্তি থাকে, তখনই পাপ হয় এবং বন্ধনদশা প্রাপ্ত হয় ॥ ২৬১॥</p>
<p class="Text para-style-override-7">••</p>
<p class="Text"> গোপন করলে পাপ ও পুণ্য— দুটোই বিশেষ ফলদায়ক হয়ে যায় । সেইজন্য নিজের পাপকে প্রকাশ করা উচিত, কিন্তু পুণ্যকে প্রকাশ করা উচিত নয়—‘<span class="char-style-override-2">ছীজহিঁ নিসিচর দিনু অরু রাতী । নিজ মুখ কহেঁ সুকৃত জেহি ভাঁতী॥</span>’ (শ্রীশ্রীরামচরিতমানস, লঙ্কাকাণ্ড ৭২ ।২) ॥ ২৬২॥</p>
<p class="Text para-style-override-7">••</p>
<p class="Text">কোনও ব্যক্তিকে ভগবানের দিকে চালিত করার মতো পুণ্য কাজ আর নেই, এর মতো দান আর নেই ॥ ২৬৩॥</p>
<p class="Text para-style-override-7">••</p>
<p class="Text">আমার সুখপ্রাপ্তি হোক— এইটি হল সমস্ত পাপের মূল ॥ ২৬৪॥</p>
<p class="Text para-style-override-7">••</p>
<p class="Text">পাপ তো আগে করে নিই, তারপর প্রায়শ্চিত্ত করব— এই ভেবে পাপ করলে সেই পাপ প্রায়শ্চিত্তের দ্বারাও ক্ষয় হয় না ॥ ২৬৫॥</p>


<p class="Page-Break"> </p>
<p class="Heading" id="toc_marker-23">২০) পারমার্থিক মার্গ</p>
<p class="Text">প্রতিটি মানুষকে ভগবানের দিকে যেতেই হবে সে আজই যাও বা অনেক জন্মের পরেই যাও— তাহলে দেরি কেন ? ॥ ২৬৬॥</p>
<p class="Text para-style-override-7">••</p>
<p class="Text">ভীতর থেকে আন্তরিক হৃদয়ে ঈশ্বর অভিমুখী হলে সাধক অতীত, ভবিষ্যৎ ও বর্তমানের সমস্ত সাধু-সন্তগণের প্রসন্নতা ও কৃপা লাভ করে ॥ ২৬৭॥</p>
<p class="Text para-style-override-7">••</p>
<p class="Text">সাধক যখন ঈশ্বর অভিমুখী হয় তখন তার মন-বুদ্ধিও স্বাভাবিক-ভাবেই ঈশ্বরমুখী হয়, সেগুলিকে অভিমুখী করতে হয় না ॥ ২৬৮॥</p>
<p class="Text para-style-override-7">••</p>
<p class="Text">পারমার্থিক পথে সাধকের কাছে সাংসারিক অনুকূলতা (ধন, মান, যশ, আরাম ইত্যাদি) ততক্ষণ বাধক বলে মনে হয় যতক্ষণ তাঁর মধ্যে সাংসারিক সুখের ইচ্ছা বা রুচি বিদ্যমান থাকে ॥ ২৬৯॥</p>
<p class="Text para-style-override-7">••</p>
<p class="Text">সাংসারিক সিদ্ধি-অসিদ্ধিতে যে রাজি বা অরাজি হয় সে পারমার্থিক পথে তৎপরতার সঙ্গে এগোতে পারে না ॥ ২৭০॥</p>
<p class="Text para-style-override-7">••</p>
<p class="Text">পারমার্থিক পথে রাগ(আসক্তি)-দ্বেষই হল সাধকের সাধন-সম্পত্তি লুণ্ঠনকারী প্রধান শত্রু ॥ ২৭১॥</p>
<p class="Text para-style-override-7">••</p>
<p class="Text"> যে-ভাবেই হোক ঈশ্বরমুখী হও, তারপর তিনিই সামলাবেন ॥ ২৭২॥</p>
<p class="Text para-style-override-7">••</p>
<p class="Text">ঈশ্বর অভিমুখী হলে সংসারের কার্যও (ব্যবহারও) ঠিকমতো হয়, কিন্তু সংসার অভিমুখী হলে ঈশ্বর-লাভ হয় না ॥ ২৭৩॥</p>
<p class="Text para-style-override-7">••</p>
<p class="Text">নিজেকে পরমাত্মার কাছে ভেদ ভাবে বা অভেদ ভাবে— যেভাবেই হোক সমর্পণ করো, পরিণাম একই হবে ॥ ২৭৪॥</p>
<p class="Text para-style-override-7">••</p>
<p class="Text">সংসারিক-কাজে লাভ-লোকসান আছে, কিন্তু ভগবানের কাজে শুধুই লাভ, লোকসান নেই ॥ ২৭৫॥</p>
<p class="Text para-style-override-7">••</p>
<p class="Text">সংসার-যাত্রার পথে কেউ সাথী হয় না, কিন্তু ভগবানের দিকে যে যেতে চায় সকলে তার সাথী হয় ॥ ২৭৬॥</p>
<p class="Text para-style-override-7">••</p>
<p class="Text">স্বার্থপর মানুষ পারমার্থিক পথেও নিজের স্বার্থ দেখে, আর পারমার্থিক সাধক সাংসারিক ব্যবহারেও নিজ পরমার্থ সফল করে ॥ ২৭৭॥</p>
<p class="Text para-style-override-7">••</p>
<p class="Text">সাংসারিক বাসনা উৎপন্ন হলেই পারমার্থিক মার্গ আচ্ছাদিত হয় । যদি এই অবস্থায় সাবধানতা অবলম্বন না করা হয় তাহলে বাসনা বাড়তে থাকে । আর বাসনার বৃদ্ধি হলে পারমার্থিক মার্গে লক্ষ্য ভ্রষ্ট হয় ॥ ২৭৮॥</p>
<p class="Text para-style-override-7">••</p>
<p class="Text"> যেদিন সংসারের প্রতি রুচি দূর হবে, সেদিনই পারমার্থিক রুচি পূর্ণ হবে ॥ ২৭৯॥</p>
<p class="Text para-style-override-7">••</p>
<p class="Text">সাংসারিক বিষয়ে অসন্তোষ করলে পতন হয়, আর পারমার্থিক বিষয়ে অসন্তোষ করলে উত্থান হয় ॥ ২৮০॥</p>
<p class="Text para-style-override-7">••</p>
<p class="Text">সংসারে তো ‘করলে’ উন্নতি কিন্তু পারমার্থিক পথে ‘না করলে’ উন্নতি হয় ॥ ২৮১॥</p>
<p class="Text para-style-override-7">••</p>
<p class="Text">সংসারে মজে থাকলে পতনের অবশেষ থাকে, উত্থানও বাকি থাকে । কিন্তু ভগবানে মজলে পতন তো হয়ই না, আবার উত্থানও বাকি থাকে না ॥ ২৮২॥</p>


<p class="Page-Break"> </p>
<p class="Heading" id="toc_marker-24">২১) প্রারব্ধ (ভাগ্য)</p>
<p class="Text">প্রারব্ধ অর্থাৎ ভাগ্যবশতঃ উপস্থিত পরিস্থিতির তাৎপর্য মানুষকে নিষ্কর্মা করা নয় বরং তাৎপর্য হল তাতে চিন্তাগ্রস্ত না হওয়া ॥ ২৮৩॥</p>
<p class="Text para-style-override-7">••</p>
<p class="Text">প্রারব্ধ অনুসারে মানুষ পাপ-পুণ্য করে না, কেননা কর্মের ফল কর্ম হয় না, বরং ভোগ হয় ॥ ২৮৪॥</p>
<p class="Text para-style-override-7">••</p>
<p class="Text">ভাগ্যের কারণে কেবল সুখ বা দুঃখদায়ক পরিস্থিতি সৃষ্টি হয় । কিন্তু তাতে সুখী বা দুঃখী না হওয়াতে মানুষ-মাত্রেরই স্বাধীনতা আছে ॥ ২৮৫॥</p>
<p class="Text para-style-override-7">••</p>
<p class="Text">সর্বজ্ঞ, সর্বসুহৃদ, সর্বসমর্থ প্রভুর বিধান হল এই যে নিজের পাপ অপেক্ষা বেশি দণ্ড কেউ পেতে পারে না । অতএব যে কষ্ট জীবনে আসে তা হল নিজের করা কোনও-না-কোনও পাপের ফল ॥ ২৮৬॥</p>
<p class="Text para-style-override-7">••</p>
<p class="Text">যা হয় তা ঠিকই হয়, বেঠিক হয় না । সেইজন্য ‘করা’ অর্থাৎ কর্ম করার সময় সাবধান থাকতে হয় এবং ‘হওয়া’ অর্থাৎ পরিণামে যা হয় তাতে প্রসন্ন থাকতে হয় ॥ ২৮৭॥</p>
<p class="Text para-style-override-7">••</p>
<p class="Text">শাস্ত্রনিষিদ্ধ আচরণ ভাগ্যের কারণে হয় না, তা হয় কামনা থেকে ॥ ২৮৮॥</p>
<p class="Text para-style-override-7">••</p>
<p class="Text">একটা হল ‘করা’ আর একটা হল ‘হওয়া’, দুটির বিভাগ সম্পূর্ণ আলাদা । ‘করা’ পুরুষার্থ অর্থাৎ উদ্যমের অধীন আর ‘হওয়া’ ভাগ্যের অধীন । সেইজন্য মানুষ ‘করা’ (কর্তব্য)-তে স্বাধীন আর ‘হওয়া’ (ফলপ্রাপ্তি)-তে পরাধীন হয়ে থাকে ॥ ২৮৯॥</p>


<p class="Page-Break"> </p>
<p class="Heading" id="toc_marker-25"> ২২) প্রেম</p>
<p class="Text">সংসার থেকে সর্বতোভাবে রাগ(আসক্তি) দূর হলেই ভগবানে অনুরাগ (প্রেম) জন্মায় ॥ ২৯০॥</p>
<p class="Text para-style-override-7">••</p>
<p class="Text">যে বস্তু নিজের তাকে সব সময়েই ভালো লাগবে । তাই একমাত্র ভগবানকে নিজের বলে মনে করলে ভগবানে প্রেম জাগ্রত হবে ॥ ২৯১॥</p>
<p class="Text para-style-override-7">••</p>
<p class="Text">কি আশ্চর্যর কথা যে, যিনি নিত্য-নিরন্তর বিদ্যমান সেই পরমাত্মা প্রিয় হন না, অথচ যা নিত্য-নিরন্তর পরিবর্তনশীল তা (সংসার) কে প্রিয় লাগে ! ২৯২॥</p>
<p class="Text para-style-override-7">••</p>
<p class="Text">যতক্ষণ সংসারে আসক্তি থাকে, ততক্ষণ ভগবানে প্রকৃত প্রেম হয় না ॥ ২৯৩॥</p>
<p class="Text para-style-override-7">••</p>
<p class="Text">সংসারের সুখাসক্তিই হল ভগবৎ প্রেমে প্রধান বাধা । যদি সুখাসক্তি চলে যায় তবে ভগবানে প্রেম স্বতঃসিদ্ধ জাগ্রত হবে ॥ ২৯৪॥</p>
<p class="Text para-style-override-7">••</p>
<p class="Text">যতদিন বিনাশশীলের প্রতি প্রেম থাকবে ততদিন সাধনা করা সত্ত্বেও অবিনাশীর প্রতি প্রেম ও তাঁর অনুভূতি হবে না ॥ ২৯৫॥</p>
<p class="Text para-style-override-7">••</p>
<p class="Text">ভগবানের প্রতি অনন্য প্রেমের নাম হল রাধাতত্ত্ব । যতক্ষণ সংসারে আকর্ষণ থাকে, ততক্ষণ রাধাতত্ত্ব অনুভবে আসে না ॥ ২৯৬॥</p>
<p class="Text para-style-override-7">••</p>
<p class="Text">ঈশ্বরের প্রতি প্রেম (অনুরাগ) হওয়ার মতো কোনও ভজনা নেই ॥ ২৯৭॥</p>
<p class="Text para-style-override-7">••</p>
<p class="Text">যতক্ষণ সাধক নিজের মনোবাঞ্ছা পূর্ণ করতে চাইবে, ততক্ষণ সগুণ, বা নির্গুণ—কোনওটিতেই তার প্রেম জাগ্রত হবে না ॥ ২৯৮॥</p>
<p class="Text para-style-override-7">••</p>
<p class="Text">যজ্ঞ, তপ, দান, ব্রত, তীর্থ ইত্যাদির দ্বারা ভগবৎ প্রেম লাভ হয় না, বরং লাভ হয় ভগবানের সাথে দৃঢ় আপনত্ব (আপন-ভাব) স্থাপনের দ্বারা ॥ ২৯৯॥</p>
<p class="Text para-style-override-7">••</p>
<p class="Text">তপস্যার দ্বারা প্রেম নয়, শক্তি লাভ হয় । কিন্তু ভগবানের প্রতি আপন-ভাবের দ্বারা প্রেম লাভ হয় ॥ ৩০০॥</p>
<p class="Text para-style-override-7">••</p>
<p class="Text">ভগবৎ প্রেমে যে অপূর্ব রসানুভূতি আছে, জ্ঞানে তা নেই । জ্ঞানে আছে অখণ্ড আনন্দ আর প্রেমে আছে অনন্ত আনন্দ ॥ ৩০১॥</p>
<p class="Text para-style-override-7">••</p>
<p class="Text">মতবাদে ভেদাভেদ আছে, প্রেমে নেই । প্রেম সম্পূর্ণ মতবাদকে গ্রাস করে ॥ ৩০২॥</p>
<p class="Text para-style-override-7">••</p>
<p class="Text">ভগবানের প্রতি আকর্ষণ হওয়ার নাম হল ভক্তি । ভক্তি কখনও পূর্ণ হয় না বরং তা উত্তরোত্তর বৃদ্ধি পেতে থাকে ॥ ৩০৩॥</p>
<p class="Text para-style-override-7">••</p>
<p class="Text">ভগবানে প্রেমের জন্য দৃঢ় আপনবোধ আবশ্যক আর তাঁর দর্শনের জন্য তীব্র ব্যাকুলতার প্রয়োজন ॥ ৩০৪॥</p>
<p class="Text para-style-override-7">••</p>
<p class="Text">সংসারকে জানলে সংসারের প্রতি বৈরাগ্য হয় আর পরমাত্মাকে জানলে তাঁর সাথে প্রেম (অনুরাগ) হয় ॥ ৩০৫॥</p>
<p class="Text para-style-override-7">••</p>
<p class="Text">যাঁকে লাভ করা অবশ্যম্ভাবী, সেই পরমাত্মার সাথে প্রেম করো এবং যার বিচ্ছেদ অবশ্যম্ভাবী, সেই সংসারের সেবা করো ॥ ৩০৬॥</p>
<p class="Text para-style-override-7">••</p>
<p class="Text">প্রেমে নিজের সুখ ও স্বার্থের লেশমাত্রও অবশেষ থাকে না ॥ ৩০৭॥</p>
<p class="Text para-style-override-7">••</p>
<p class="Text"> প্রেম মুক্তিরও অনেক পরবর্তী স্তরের বস্তু । মুক্তি পর্যন্ত জীব স্বয়ং অনুভবকারী হয় কিন্তু প্রেমে সে হয় রসের দাতা ॥ ৩০৮॥</p>
<p class="Text para-style-override-7">••</p>
<p class="Text">জ্ঞানমার্গে দুঃখ, বন্ধন কেটে যায় ও স্বরূপে স্থিতি হয়, তবে কিছু পাওয়া যায় না । কিন্তু ভক্তিমার্গে প্রতিক্ষণে বর্ধিত প্রেম লাভ হয় ॥ ৩০৯॥</p>
<p class="Text para-style-override-7">••</p>
<p class="Text">জ্ঞান রহিত প্রেম মোহে পরিবর্তিত হয় এবং প্রেম রহিত জ্ঞান শূন্যতার দিকে নিয়ে যায় ॥ ৩১০॥</p>
<p class="Text para-style-override-7">••</p>
<p class="Text">যার মধ্যে ভক্তির সংস্কার আছে এবং যে কৃপাকে আশ্রয় করেছে সে মুক্তিতে সন্তোষলাভ করে না । ঈশ্বর-কৃপা তার মুক্তির রসকে জলো করে দিয়ে তাকে প্রেমের অনন্ত রস প্রদান করে ॥ ৩১১॥</p>
<p class="Text para-style-override-7">••</p>
<p class="Text">নিজের মতের আগ্রহ এবং অন্যের মতকে উপেক্ষা, অনাদর, খণ্ডন না করলে মুক্তির পরে নিজে থেকেই ভক্তি (প্রেম) লাভ হয় ॥ ৩১২॥</p>
<p class="Text para-style-override-7">••</p>
<p class="Text">ভোগেচ্ছার অন্ত হয়, মুমুক্ষা অথবা জিজ্ঞাসার পূর্তি হয়, কিন্তু প্রেম-পিপাসার অন্ত হয় না, পূর্তিও হয় না, বরং তা উত্তরোত্তর বৃদ্ধি পেতে থাকে ॥ ৩১৩॥</p>
<p class="Text para-style-override-7">••</p>
<p class="Text">সংসারে আকর্ষণ-বিকর্ষণ (রুচি-অরুচি) দুই-ই আছে কিন্তু পরমাত্মার কেবলই আকর্ষণ, বিকর্ষণ (অরুচি) নেই । যদি বিকর্ষণ থাকে তাহলে বাস্তবে আকর্ষণ হয়নি ॥ ৩১৪॥</p>
<p class="Text para-style-override-7">••</p>
<p class="Text">যেমন সাংসারিক দৃষ্টিতে লোভরূপ আকর্ষণ না থাকলে ধনের বিশেষ গুরুত্ব থাকে না তেমনি প্রেম (অনুরাগ) ছাড়া জ্ঞানের বিশেষ গুরুত্ব নেই, ওখানে শূন্যবাদ আসতে পারে ॥ ৩১৫॥</p>


<p class="Page-Break"> </p>
<p class="Heading" id="toc_marker-26">২৩) প্রকৃত শ্রেষ্ঠত্ব</p>
<p class="Text">উৎপন্ন ও বিনাশশীল বস্তু নিয়ে নিজেকে বড় বা ছোট মনে করা মারাত্মক ভুল, ভয়ানক হীনতা ॥ ৩১৬॥</p>
<p class="Text para-style-override-7">••</p>
<p class="Text">নিজেকে ছোট এবং অপরকে বড় মনে করা হল প্রকৃত শ্রেষ্ঠত্ব আর নিজেকে বড় আর অপরকে ছোট মনে করা হল প্রকৃত হীনতা ॥ ৩১৭॥</p>
<p class="Text para-style-override-7">••</p>
<p class="Text">বাস্তবে সেই বড় যে অন্যকে বড় তৈরি করে আর অন্যকে যে ছোট করে সেই প্রকৃতপক্ষে ছোট, সেই দাস ॥ ৩১৮॥</p>
<p class="Text para-style-override-7">••</p>
<p class="Text">সম্পত্তি, জমি-বাড়ি ইত্যাদি জড় বস্তুর দ্বারা নিজেকে বড় মনে করা হল ভ্রষ্ট বুদ্ধির লক্ষণ ॥ ৩১৯॥</p>
<p class="Text para-style-override-7">••</p>
<p class="Text">সাংসারিক পদার্থের জন্য নিজেকে যে বড় বলে গণ্য করে তাকে ওই সাংসারিক পদার্থই তুচ্ছ করে দেয় ॥ ৩২০॥</p>
<p class="Text para-style-override-7">••</p>
<p class="Text">প্রথমে আমরা স্বয়ং শ্রেষ্ঠ ছিলাম, তারপর ধন অর্জন করলাম । এখন যদি ওই ধনের জন্য নিজেদের বড় মনে করি তাহলে বাস্তবে ধন বড় (শ্রেষ্ঠ) হল, আমরা ছোট হয়ে গেলাম । কদর হল ধনের আর স্বয়ং আমাদের হল অনাদর ॥ ৩২১॥</p>


<p class="Page-Break"> </p>
<p class="Heading" id="toc_marker-27">২৪) বন্ধন ও মুক্তি</p>
<p class="Text">শরীরাদি সাংসারিক পদার্থকে নিজের বলে মনে করলে বন্ধন হয় আর নিজের মনে না করলে হয় মুক্তি । নিজের মনে করা বা না করাতে প্রত্যেকেই স্বাধীন ॥ ৩২২॥</p>
<p class="Text para-style-override-7">••</p>
<p class="Text">জগৎ-সংসারের সমস্ত সম্বন্ধ মুক্ত করে আবার বন্ধনও করে । সম্পর্কগুলোর প্রতি সেবা ভাব থাকলে তা মুক্তিদায়ী হয় এবং স্বার্থের ভাব থাকলে তা বন্ধনকারী হয় ॥ ৩২৩॥</p>
<p class="Text para-style-override-7">••</p>
<p class="Text">মানব-শরীরের দুরুপযোগ করলে জীব বন্ধনে আবদ্ধ হয় এবং সদ্ব্যবহার করলে মুক্ত হয়ে যায় । নিজের স্বার্থের জন্য অন্যের অহিত করা হল মানব-শরীরের দুরুপযোগ এবং নিজের স্বার্থ ত্যাগ করে অন্যের হিত করা হল তার সদ্ব্যবহার ॥ ৩২৪॥</p>
<p class="Text para-style-override-7">••</p>
<p class="Text">বিনাশশীলকে গুরুত্ব দেওয়াই হল বন্ধন ॥ ৩২৫॥</p>
<p class="Text para-style-override-7">••</p>
<p class="Text">যা পেয়েছ তাকে যদি নিজের মনে না করো তাহলে মুক্তি স্বতঃ-সিদ্ধ ॥ ৩২৬॥</p>
<p class="Text para-style-override-7">••</p>
<p class="Text">সংসারের স্বরূপ হল অনুকূলতা-প্রতিকূলতাময় । অনুকূলতা-প্রতিকূলতায় সন্তুষ্ট-অসন্তুষ্ট হলে মানুষ হয় বদ্ধ আর সন্তুষ্ট-অসন্তুষ্ট না হলে মুক্ত হয়ে যায় ॥ ৩২৭॥</p>
<p class="Text para-style-override-7">••</p>
<p class="Text">শরীর সংসারের অংশ আর আমরা (স্বয়ং) হলাম পরমাত্মার অংশ । অতএব শরীরকে সংসারে অর্পণ করো অর্থাৎ সংসারের সেবায় নিযুক্ত করো আর নিজেকে পরমাত্মায় অর্পণ করো । তাহলে আজই মুক্তি পেয়ে যাবে ॥ ৩২৮॥</p>
<p class="Text para-style-override-7">••</p>
<p class="Text">মুক্তির ইচ্ছা হলে শরীর বেঁচে থাকুক— এই ইচ্ছা থাকে না । যদি এই ইচ্ছা বজায় থাকে তবে মুক্তির ইচ্ছাই হয়নি ॥ ৩২৯॥</p>
<p class="Text para-style-override-7">••</p>
<p class="Text">নিষ্কামভাবে (পরের জন্য) কর্ম করলে মুক্তি, আর সকামভাবে (নিজের জন্য) কর্ম করলে বন্ধন হবে, সেইজন্য মানুষকে নিষ্কামভাবে নিজ কর্তব্যের পালন করা উচিত ॥ ৩৩০॥</p>
<p class="Text para-style-override-7">••</p>
<p class="Text">যদি সংসারের বন্ধন থেকে মুক্ত হতে চাও তবে প্রাপ্ত বস্তুতে মমতা আর অপ্রাপ্ত বস্তুর বাসনা ত্যাগ করো ॥ ৩৩১॥</p>
<p class="Text para-style-override-7">••</p>
<p class="Text">ভগবানের তৈরি সৃষ্টি কখনও বন্ধন করে না, দুঃখও দেয় না । জীবের তৈরি করা সৃষ্টি (আমিত্ব-মমত্ব) বন্ধনে আবদ্ধ করে এবং দুঃখদায়ক হয়ে থাকে ॥ ৩৩২॥</p>
<p class="Text para-style-override-7">••</p>
<p class="Text">যা করা উচিত নয় তা করা আর যা করতে পারি না তা নিয়ে চিন্তা করা— এই দুটি হল প্রধান বন্ধন ॥ ৩৩৩॥</p>
<p class="Text para-style-override-7">••</p>
<p class="Text">বস্তু পাওয়া বা না পাওয়ায় বন্ধন হয় না । বরং বস্তুর সাথে সম্পর্ক স্থাপনই হল বন্ধনকারক ॥ ৩৩৪॥</p>
<p class="Text para-style-override-7">••</p>
<p class="Text">সংসারকে নিজের সেবার জন্য মনে করা হল বন্ধনের হেতু আর নিজেকে সংসারের সেবার জন্য মনে করা হল মুক্তিতে হেতু ॥ ৩৩৫॥</p>
<p class="Text para-style-override-7">••</p>
<p class="Text">বন্ধন ক্রিয়ার দ্বারা হয় না, বন্ধনের হেতু হল বাসনা ॥ ৩৩৬॥</p>
<p class="Text para-style-override-7">••</p>
<p class="Text">অপ্রাপ্ত বস্তুর বাসনা ও প্রাপ্ত বস্তুর প্রতি মমতাই হল বন্ধন, পরাধীনতা ॥ ৩৩৭॥</p>
<p class="Text para-style-override-7">••</p>
<p class="Text">ভোগের ইচ্ছা ত্যাগ করার জন্য মুক্তির কামনা করা আবশ্যক হয়ে থাকে । কিন্তু মুক্তি পাওয়ার জন্য মুক্তির ইচ্ছা করা বাধক হয় ॥ ৩৩৮॥</p>
<p class="Text para-style-override-7">••</p>
<p class="Text">মানুষ কর্ম করলে আবদ্ধ হয় না বরং কর্মের প্রতি তার যে আসক্তি, স্বার্থভাব থাকে, তার দ্বারাই সে আবদ্ধ হয় ॥ ৩৩৯॥</p>
<p class="Text para-style-override-7">••</p>
<p class="Text">কোনও কর্মের সাথে স্বার্থের সম্পর্ক জুড়লে সেই কর্মই তুচ্ছ ও বন্ধনকারী হয় ॥ ৩৪০॥</p>
<p class="Text para-style-override-7">••</p>
<p class="Text">সিদ্ধান্ত হল এই যে, মানুষ যতক্ষণ নিজের জন্য কর্ম করে ততক্ষণ তার কর্মের সমাপ্তি হয় না, বরং কর্মের দ্বারা সে আবদ্ধ হতে থাকে ॥ ৩৪১॥</p>
<p class="Text para-style-override-7">••</p>
<p class="Text">যতক্ষণ প্রকৃতির সঙ্গে সম্পর্ক রয়েছে ততক্ষণ কর্ম করা বা না করা— দুটোই হল বন্ধনকারক ‘কর্ম’ ॥ ৩৪২॥</p>
<p class="Text para-style-override-7">••</p>
<p class="Text">মুক্তি হয় নিজের, স্বয়ং-এর শরীরের নয় । তাই মুক্ত হলে শরীর-সংসার থেকে আলাদা হয় না, বরং স্বয়ং-ই শরীর ও সংসার থেকে আলাদা হয়ে যায় ॥ ৩৪৩॥</p>
<p class="Text para-style-override-7">••</p>
<p class="Text">মুক্তি বাহ্যতঃ বস্তুর ত্যাগে হয় না, অন্তর থেকে সেগুলিতে বৈরাগ্য হলে হয় ॥ ৩৪৪॥</p>
<p class="Text para-style-override-7">••</p>
<p class="Text">আমার কোনও কিছুই নেওয়ার নেই— কেবল এইটুকুতেই মুক্তি লাভ হবে ॥ ৩৪৫॥</p>
<p class="Text para-style-override-7">••</p>
<p class="Text">মুক্তি সহজ ও স্বাভাবিক, কিন্তু বন্ধন হল ক্রিয়াসাপেক্ষ ॥ ৩৪৬॥</p>
<p class="Text para-style-override-7">••</p>
<p class="Text">বাস্তবে যে মুক্ত সেই মুক্ত হয়, যে বদ্ধ সে কখনও মুক্ত হয় না ॥ ৩৪৭॥</p>


<p class="Page-Break"> </p>
<p class="Heading" id="toc_marker-28">২৫) মন্দত্ব ত্যাগ</p>
<p class="Text">সাধকের উচিত কখনও কাউকে মন্দ মনে না করা, কারও মন্দ না করা, কারও মন্দ চিন্তা না করা, কারো মন্দ না দেখা, কার মন্দ না শোনা, কাউকে মন্দ না বলা । এই ছয়টি কথা দৃঢ়তাপূর্বক পালন করলে সাধক মন্দ-রহিত হবে ॥ ৩৪৮॥</p>
<p class="Text para-style-override-7">••</p>
<p class="Text">কেউ মন্দ (খারাপ) করলে পালটা তার মন্দ কামনা না করে ধরে নাও যে নিজের দাঁতে নিজের জিভ কেটে গেছে ॥ ৩৪৯॥</p>
<p class="Text para-style-override-7">••</p>
<p class="Text">ভাল করা ততটা আবশ্যক নয়, যতটা মন্দ ত্যাগ করা আবশ্যক । মন্দ ত্যাগ করলে ভালত্ব নিজে নিজেই আসবে, করতে হবে না ॥ ৩৫০॥</p>
<p class="Text para-style-override-7">••</p>
<p class="Text">আমরা যা ভাল মনে করি তা সম্পূর্ণভাবে পালন করার দায়িত্ব আমাদের উপর নেই । কিন্তু যা আমরা মন্দ মনে করি তাকে সম্পূর্ণ ত্যাগ করার দায়িত্ব আমাদের উপর আছে । আর সেই ত্যাগ করার শক্তি যোগ্যতা, সামর্থ্য ও জ্ঞান ভগবান আমাদের প্রদান করেছেন ॥ ৩৫১॥</p>
<p class="Text para-style-override-7">••</p>
<p class="Text">ভালো করার মধ্যে বাহাদুরি নেই, বরং অন্যের মন্দ না করার মধ্যেই বাহাদুরি॥ ৩৫২॥</p>
<p class="Text para-style-override-7">••</p>
<p class="Text">যে নিজের কল্যাণ চায় তার কারও প্রতি মন্দ ভাবনা থাকা উচিত নয় ॥ ৩৫৩॥</p>
<p class="Text para-style-override-7">••</p>
<p class="Text">অন্যের প্রতি মন্দ ভাবনা থাকলে তার মন্দ হবে কি না— তা নিশ্চিত নয়, কিন্তু নিজের অন্তর (অন্তঃকরণ) তো মলিন হবেই ॥ ৩৫৪॥</p>
<p class="Text para-style-override-7">••</p>
<p class="Text">মনে রেখো, কারও অনিষ্ট করলে তার অনিষ্ট হওয়ার থাকলে তবেই হবে—কিন্তু তোমার দ্বারা নতুন পাপ করা হবে ॥ ৩৫৫॥</p>
<p class="Text para-style-override-7">••</p>
<p class="Text">ভালো করলে সীমিতভাবে ভালো হয় । কিন্তু মন্দ ত্যাগ করলে অসীমভাবে ভালো হয় ॥ ৩৫৬॥</p>
<p class="Text para-style-override-7">••</p>
<p class="Text">ভালো হতে গেলে আমাদের কিছু করতে হবে না, কেবল সর্বতোভাবে মন্দ ত্যাগ করলে আমরা ভালো হয়ে যাবো ॥ ৩৫৭॥		</p>


<p class="Page-Break"> </p>
<p class="Heading" id="toc_marker-29">২৬) ভক্ত</p>
<p class="Text">ভগবৎ ভক্তের দ্বারা হওয়া কর্ম, বস্তুতঃ কর্ম নয় প্রত্যুত তার দ্বারা সারাক্ষণ পূজা হয় । কারণ তার প্রত্যেক কর্মে পূজার ভাব থাকে ॥ ৩৫৮॥</p>
<p class="Text para-style-override-7">••</p>
<p class="Text">যাঁর চিত্ত ভগবানে সমাহিত থাকে, তাঁকে সামান্য মানুষ মনে করা উচিত নয় ॥ ৩৫৯॥</p>
<p class="Text para-style-override-7">••</p>
<p class="Text">যেমন লোভী ব্যক্তির দৃষ্টি ধনের উপর নিবদ্ধ থাকে, তেমনি ভক্তের দৃষ্টি ভগবানের উপর নিবদ্ধ থাকা উচিত ॥ ৩৬০॥</p>
<p class="Text para-style-override-7">••</p>
<p class="Text"> দেবতাগণ তাঁদের উপাসককে (যথার্থভাবে উপাসনা করলে) তাদের হিত-অহিত বিচার না করেই তাদের বাঞ্ছিত বস্তু দান করেন কিন্তু পরম পিতা ভগবান আপন ভক্তদের নিজ ইচ্ছায় সেই বস্তুই দান করেন যা তাদের পক্ষে পরম হিতকর ॥ ৩৬১॥</p>
<p class="Text para-style-override-7">••</p>
<p class="Text">তুমি ভগবানের দাস হও, ভগবান তোমায় তাঁর মালিক করে নেবেন ॥ ৩৬২॥</p>
<p class="Text para-style-override-7">••</p>
<p class="Text">ভগবানের ভক্ত যতই নীচু জাতির হোক না কেন, সে ভক্তিহীন বিদ্বান ব্রাহ্মণের থেকে শ্রেষ্ঠ ॥ ৩৬৩॥</p>
<p class="Text para-style-override-7">••</p>
<p class="Text">ভগবানের হৃদয়ে ভক্তের যত আদর রয়েছে, তত আদর করার মতো সংসারে দ্বিতীয় কেউ নেই ॥ ৩৬৪॥</p>
<p class="Text para-style-override-7">••</p>
<p class="Text">যে ভক্ত নিজের মধ্যে কোনও বিশেষত্ব দেখে না, যার কোনও কিছুতেই অহংকার নেই, সেই ভক্তের উপর ভগবানের কৃপা বর্ষিত হয় ॥ ৩৬৫॥</p>
<p class="Text para-style-override-7">••</p>
<p class="Text">শরণাগত ভক্তের ভজন করতে হয় না, তার দ্বারা স্বতঃসিদ্ধভাবে ভজন হয়ে যায় ॥ ৩৬৬॥</p>
<p class="Text para-style-override-7">••</p>
<p class="Text">ভক্ত ভগবানকে যে রূপে দেখতে চায়, ভগবান তার ভাব অনুসারে সেই রূপই ধারণ করেন ॥ ৩৬৭॥</p>
<p class="Text para-style-override-7">••</p>
<p class="Text">ভগবৎ ভক্তকে দেবতা বলার অর্থ হল তাঁর নিন্দা করা, কারণ তার আসন দেবতাদের থেকেও অনেক উঁচুতে ॥ ৩৬৮॥</p>
<p class="Text para-style-override-7">••</p>
<p class="Text">প্রেমী ভক্ত ভগবানের প্রতিপত্তিতে আকৃষ্ট হয় না, প্রত্যুত ভগবানের আপনত্বে বা আন্তরিকতায় আকৃষ্ট হয় ॥ ৩৬৯॥</p>
<p class="Text para-style-override-7">••</p>
<p class="Text"> প্রেমিকের কথা প্রেমিকই বোঝে, জ্ঞানী নয় । তাহলে অজ্ঞানী তা কী করে বুঝবে ? ॥ ৩৭০॥</p>
<p class="Text para-style-override-7">••</p>
<p class="Text">ভক্ত ভগবানের সেবা করে আনন্দ পায় আর ভগবান ভক্তের সেবা করে আনন্দ পান ॥ ৩৭১॥</p>


<p class="Page-Break"> </p>
<p class="Heading" id="toc_marker-30">২৭) ভগবান</p>
<p class="Text">একমাত্র ভগবৎ-তত্ত্ব বা পরমাত্ম-তত্ত্ব হল বাস্তবিক তত্ত্ব । এছাড়া সমস্তই হল অ-তত্ত্ব, অনর্থক ॥ ৩৭২॥</p>
<p class="Text para-style-override-7">••</p>
<p class="Text">যতক্ষণ অন্তরে জাগতিক মহত্ত্ব থাকে ততক্ষণ ভগবানের মহত্ত্ব উপলব্ধি করা যায় না ॥ ৩৭৩॥</p>
<p class="Text para-style-override-7">••</p>
<p class="Text">ভগবান মন-বুদ্ধি-ইন্দ্রিয়ের দ্বারা নয়, তিনি স্বয়ং-এর অর্থাৎ নিজেরই দ্বারা জ্ঞাত হন ॥ ৩৭৪॥</p>
<p class="Text para-style-override-7">••</p>
<p class="Text">যে বস্তুকে আমরা দূর থেকে দূরে বলে মনে করি, শরীর তার থেকেও অনেক দূরে অথচ যে বস্তুকে কাছের বলে মনে করি পরমাত্মা তার থেকেও অনেক কাছের ॥ ৩৭৫॥</p>
<p class="Text para-style-override-7">••</p>
<p class="Text">প্রাপ্তিযোগ্য সমস্ত বস্তুই বিচ্ছেদ-মূলক । কিন্তু নিত্য প্রাপ্ত পরমাত্ম-তত্ত্বের সঙ্গে কোনও অবস্থাতেই আমাদের বিচ্ছেদ হয় না,—আমাদের অনুভব হোক বা না হোক ॥ ৩৭৬॥</p>
<p class="Text para-style-override-7">••</p>
<p class="Text">সংসার হল অভাবরূপ । ভাবরূপে কেবল এক অক্রিয়তত্ত্ব পরমাত্মাই বিদ্যমান, যাঁর অস্তিত্বে (সত্তায়) অভাবরূপ সংসারও অস্তিত্বময় (সত্তাসম্পন্ন) বলে মনে হয় ॥ ৩৭৭॥</p>
<p class="Text para-style-override-7">••</p>
<p class="Text">আমরা ‘অস্তি’ (সত্তা)-কে পরমাত্মার বলে স্বীকার না করে সংসারের বলে স্বীকার করি— এটিই ভুল ॥ ৩৭৮॥</p>
<p class="Text para-style-override-7">••</p>
<p class="Text">সংসারে ভৃত্যকে কেউ নিজের মালিক বানায় না, কিন্তু ভগবান শরণাগত ভক্তকে নিজের মালিক করে নেন । এই উদারতা কেবল প্রভুর মধ্যেই আছে ॥ ৩৭৯॥</p>
<p class="Text para-style-override-7">••</p>
<p class="Text">একমাত্র ভগবান ব্যতীত এমন কোনও বস্তু নেই যা আমাদের সঙ্গে থাকবে অথবা আমরা সর্বদা যার সঙ্গে থাকব ॥ ৩৮০॥</p>
<p class="Text para-style-override-7">••</p>
<p class="Text">সর্বদা পরিবর্তনশীল সংসারের প্রতি বিশ্বাস থাকার ফলে আমাদের ভগবানের প্রতি বিশ্বাস হয় না ॥ ৩৮১॥</p>
<p class="Text para-style-override-7">••</p>
<p class="Text"> যেমন সূর্য প্রকট হয়, জন্ম নেয় না, তেমনি অবতারের সময় ভগবান প্রকট হন, আমাদের মতো জন্মগ্রহণ করেন না ॥ ৩৮২॥</p>
<p class="Text para-style-override-7">••</p>
<p class="Text">পরমাত্মা আছেন— এটুকু মেনে নেওয়াই যথেষ্ট । পরমাত্মা কী রকম তা জানার প্রয়োজন নেই ॥ ৩৮৩॥</p>
<p class="Text para-style-override-7">••</p>
<p class="Text">ভগবান সর্বসমর্থ হওয়া সত্ত্বেও তিনি আমাদের ত্যাগ করতে অসমর্থ ॥ ৩৮৪॥</p>
<p class="Text para-style-override-7">••</p>
<p class="Text">ভগবান কোথায় আছেন ? ভগবান আছেন সেখানেই,— অর্থাৎ যেখানে ‘এখানে’ ‘ওখানে’, ‘সেখানে’ বলে কিছু নেই । তাৎপর্য হল ভগবান দেশ-কাল-বস্তু-ব্যক্তি প্রভৃতির অতীত ॥ ৩৮৫॥</p>
<p class="Text para-style-override-7">••</p>
<p class="Text">ভগবান সর্বত্র বিরাজ করছেন, কিন্তু ইচ্ছুক ব্যক্তি চাই । থাম অনেক আছে, কিন্তু প্রহ্লাদ চাই ॥ ৩৮৬॥</p>
<p class="Text para-style-override-7">••</p>
<p class="Text">ভগবানের কোনও অভাব নেই । অভাব হল কেবল তাঁকে পেতে ইচ্ছুক ব্যক্তির ॥ ৩৮৭॥</p>
<p class="Text para-style-override-7">••</p>
<p class="Text">যার দৃষ্টি সংসারে থাকে, সে বলে ‘ভগবান কোথায় ?’ আর যার দৃষ্টি ভগবানে থাকে, সে বলে ‘ভগবান কোথায় নেই ?’ ॥ ৩৮৮॥</p>
<p class="Text para-style-override-7">••</p>
<p class="Text">যেমন সূর্য মেঘে ঢাকা পড়ে না বরং আমাদের চোখই মেঘে ঢেকে যায়, তেমনি পরমাত্মা আবৃত হন না, আমাদের বুদ্ধি আবৃত হয় ॥ ৩৮৯॥</p>
<p class="Text para-style-override-7">••</p>
<p class="Text">ভগবান জীবকে নিজের দাস বানাতে ইচ্ছা করেন না, প্রত্যুত সখা (নিজের সমান) বানাতে চান ॥ ৩৯০॥</p>
<p class="Text para-style-override-7">••</p>
<p class="Text">সৎ, অসতের বিরোধী নয় বরং তার সত্ত্বাপ্রদানকারী । সতের জিজ্ঞাসাই হল অসতের বিরোধী ॥ ৩৯১॥</p>
<p class="Text para-style-override-7">••</p>
<p class="Text">সৎ না থাকলে অসৎকে দেখা যায় না আর অসৎ ছাড়া সতের বর্ণনা করা যায় না ॥ ৩৯২॥</p>
<p class="Text para-style-override-7">••</p>
<p class="Text">পরমাত্ম-তত্ত্ব বর্ণনা করা যায় না, তা অনুভবযোগ্য ॥ ৩৯৩॥</p>
<p class="Text para-style-override-7">••</p>
<p class="Text">পরমাত্ম-তত্ত্ব ব্যতীত অন্যান্য যা কিছুতে যতটা স্বীকৃতি দান অর্থাৎ সত্য বলে মেনে নেওয়া, ততটাই আমাদের অজ্ঞানতার পরিচয় বহন করে ॥ ৩৯৪॥</p>
<p class="Text para-style-override-7">••</p>
<p class="Text">ভগবান জগন্নাথ থাকতে নিজেকে অনাথ মনে করা ভুল ॥ ৩৯৫॥</p>
<p class="Text para-style-override-7">••</p>
<p class="Text">মানুষের কেবল ঈশ্বরের প্রতিই বিশ্বাস থাকা উচিত । যদি সে সংসারের প্রতি বিশ্বাস আর ঈশ্বরে বিবেক-বুদ্ধির প্রয়োগ করে, তবে সে নাস্তিক হয়ে যাবে ॥ ৩৯৬॥</p>
<p class="Text para-style-override-7">••</p>
<p class="Text">সাধকের প্রথমে ভগবানকে দূরে মনে হয়, তারপর তাঁকে কাছে দেখে তারপর নিজের মধ্যে দেখে, শেষে কেবল ভগবানকেই দেখে ॥ ৩৯৭॥</p>
<p class="Text para-style-override-7">••</p>
<p class="Text">পরমাত্মাতে জীব আর জীবের মধ্যে জগতের অবস্থান । অতএব পরমাত্মার নিরপেক্ষ সত্তা আছে, কিন্তু জীব ও জগতের নিরপেক্ষ সত্তা নেই ॥ ৩৯৮॥</p>
<p class="Text para-style-override-7">••</p>
<p class="Text">সম্পূর্ণভাবে দেশ, কাল, ক্রিয়া, বস্তু, ব্যক্তি, অবস্থা, পরিস্থিতি, ঘটনা ইত্যাদির অবিদ্যমান হওয়ার পরও যা অবশিষ্ট থাকে, তাই হল পরমাত্ম-তত্ত্ব ॥ ৩৯৯॥</p>


<p class="Page-Break"> </p>
<p class="Heading" id="toc_marker-31">২৮) ভগবৎ কৃপা</p>
<p class="Text">যেমন গোদুগ্ধ গরুর জন্য নয়— অন্যের জন্য, তেমনি ভগবানের কৃপা ভগবানের জন্য নয়— অন্যের (আমাদের সকলের) জন্য ॥ ৪০০॥</p>
<p class="Text para-style-override-7">••</p>
<p class="Text">যদি ভগবানের কৃপা চাও তবে নিজের থেকে যারা ছোট তাদের উপর দয়া করো, তাহলে ভগবান দয়া করবেন । নিজের জন্য দয়া চাই অথচ অপরকে দয়া করবে না—এটা অন্যায়, নিজের জ্ঞানের অবমাননা ॥ ৪০১॥</p>
<p class="Text para-style-override-7">••</p>
<p class="Text"> যে গীতা অর্জুন দুবার শোনার সুযোগ পাননি, সেই গীতা আমরা প্রতিদিন পড়ার-শোনার সুযোগ পাচ্ছি—এ ভগবানের কত অগাধ কৃপা ॥ ৪০২॥</p>
<p class="Text para-style-override-7">••</p>
<p class="Text">আজ পর্যন্ত যতজন মহাত্মা হয়েছেন তাঁরা ঈশ্বর কৃপাতেই জীবন্মুক্ত, তত্ত্বজ্ঞ তথা ভগবৎ-প্রেমী হয়েছেন নিজের উদ্যোগে হননি ॥ ৪০৩॥</p>
<p class="Text para-style-override-7">••</p>
<p class="Text">স্বতঃসিদ্ধ পরমপদের প্রাপ্তি নিজের কর্মের দ্বারা, পুরুষার্থের দ্বারা কিংবা সাধনার দ্বারা হয় না এটি কেবল ভগবৎ-কৃপাতেই হয় ॥ ৪০৪॥</p>


<p class="Page-Break"> </p>
<p class="Heading" id="toc_marker-32">২৯) ভগবৎ প্রাপ্তি</p>
<p class="Text">যে ভগবানকে সত্যিকারের হৃদয় থেকে চায় সে যে কোনও বর্ণ, আশ্রম, সম্প্রদায়, পরিস্থিতি প্রভৃতির হোক না কেন, যতই পাপী, দুরাচারী হোক না কেন, সে হল ভগবৎ প্রাপ্তির পূর্ণ অধিকারী ॥ ৪০৫॥</p>
<p class="Text para-style-override-7">••</p>
<p class="Text">সাধক সংসার থেকে কখনও আশা রাখবে না কারণ সংসার চিরকাল থাকবে না । আর পরমাত্মায় কখনও নিরাশ হবে না, কারণ তাঁর কখনও অনস্তিত্ব হয় না ॥ ৪০৬॥</p>
<p class="Text para-style-override-7">••</p>
<p class="Text">ভগবানের বিষয়ে সন্তুষ্ট থাকা আর জাগতিক বস্তু নিয়ে অসন্তুষ্ট হওয়া ভীষণ ক্ষতিকারক ॥ ৪০৭॥</p>
<p class="Text para-style-override-7">••</p>
<p class="Text">মাছ যেমন জল ছাড়া আকুল হয়, তেমনি আমরা যদি ভগবান বিনা ব্যাকুল হই তবে ভগবানের সঙ্গে মিলনে দেরি হবে না ॥ ৪০৮॥</p>
<p class="Text para-style-override-7">••</p>
<p class="Text">ঈশ্বর প্রাপ্তি ঘটলে আর কিছু করার, জানার, পাওয়ার অবশিষ্ট থাকে না, এতেই মানব জীবনের পূর্ণতা ও সাফল্য ॥ ৪০৯॥</p>
<p class="Text para-style-override-7">••</p>
<p class="Text">সাধকের ভেবে দেখা উচিত যে— ভগবান সর্বত্রই বিরাজমান, অতএব তিনি এখানেও রয়েছেন, তিনি সর্বকালে বিদ্যমান, অতএব এখনই আছেন, তিনি সকলের মধ্যে বিদ্যমান, অতএব আমার মধ্যেও রয়েছেন তিনি সকলের, তাহলে তিনি আমারও ॥ ৪১০॥</p>
<p class="Text para-style-override-7">••</p>
<p class="Text">ভগবৎ প্রাপ্তির জন্য আকুলতা দ্বারা যত শীঘ্র লাভ হয়, তত শীঘ্র লাভ বিচারপূর্বক করা সাধনার দ্বারা হয় না ॥ ৪১১॥</p>
<p class="Text para-style-override-7">••</p>
<p class="Text">নিজের মধ্যে তীব্র ব্যাকুলতা (আকুল-ভাব) না হবার জন্যই ভগবৎ প্রাপ্তিতে দেরি হচ্ছে ॥ ৪১২॥</p>
<p class="Text para-style-override-7">••</p>
<p class="Text"> খেলার সময় লুকিয়ে থাকা বালকটিকে যদি অন্য বালক দেখে ফেলে তখন সে বেরিয়ে আসে কারণ সে তো ধরা পড়ে গেছে তাহলে, এখন আর লুকিয়ে কি হবে ! সেই রকমই ভগবান সব জায়গায় লুকিয়ে আছেন । যদি সাধক তাঁকে সব জায়গায় দেখে ফেলে তাহলে ভগবান তার থেকে লুকিয়ে থাকবেন না, সামনে এসে দাঁড়াবেন ॥ ৪১৩॥</p>
<p class="Text para-style-override-7">••</p>
<p class="Text">সকল দিক থেকে বিমুখ হলে সাধক আপন অন্তরে প্রিয়তম ভগবানের সাক্ষাৎ লাভ করেন ॥ ৪১৪॥</p>
<p class="Text para-style-override-7">••</p>
<p class="Text">ভগবৎ প্রাপ্তির সরল উপায় হল প্রেম, ক্রিয়া-কর্ম নয় ॥ ৪১৫॥</p>
<p class="Text para-style-override-7">••</p>
<p class="Text">তাঁকে লাভ করার জন্য ভগবান জীবকে মনুষ্য শরীর দিয়েছেন, সাথে দিয়েছেন যাবতীয় যোগ্যতা ও সামগ্রী । এত যোগ্যতা আর সামগ্রী দিয়েছেন যে মানুষ নিজের জীবনে কয়েকবার ঈশ্বর লাভ করতে পারে ! ॥ ৪১৬॥</p>
<p class="Text para-style-override-7">••</p>
<p class="Text">তীব্র ব্যাকুলতা না থাকায় পরমাত্মা প্রাপ্তিতে দেরি হচ্ছে, উদ্যোগের অভাবে নয় ॥ ৪১৭॥</p>
<p class="Text para-style-override-7">••</p>
<p class="Text">পরমাত্মার সঙ্গে সকল বর্ণ, আশ্রম, জাতি, সম্প্রদায় আদির সমানভাবে সম্পর্ক থাকে । সেইজন্য যে যেখানে আছে, সে সেখানেই পরমাত্মাকে লাভ করতে পারে ॥ ৪১৮॥</p>
<p class="Text para-style-override-7">••</p>
<p class="Text">অসতের আশ্রয় নিয়ে অসতের দ্বারা সৎ-তত্ত্বকে প্রাপ্ত করার চেষ্টা মারাত্মক ভুল ॥ ৪১৯॥</p>
<p class="Text para-style-override-7">••</p>
<p class="Text">যাঁর জন্য মনুষ্য-শরীর লাভ হয়েছে, তাঁকে পাওয়া যদি কঠিন হয় তাহলে সহজ কাজ কোনটি ? ॥ ৪২০॥</p>
<p class="Text para-style-override-7">••</p>
<p class="Text">ভগবানের দর্শন লাভের উপায় কী ? ভগবানের নাম জপ করা আর তাঁর কাছে প্রার্থনা করা যে, হে প্রভু ! আমি তোমাকে যেন ভুলে না যাই ! এতে ভগবানে প্রেম জাগ্রত হবে আর প্রেমে ভগবান প্রকট হবেন ॥ ৪২১॥</p>
<p class="Text para-style-override-7">••</p>
<p class="Text">যতদিন নিজের জন্য কিছু ‘করার’ বা ‘পাওয়ার’ ইচ্ছা থাকে, ততদিন নিত্যপ্রাপ্ত পরমাত্ম-তত্ত্বের অনুভব হতে পারে না ॥ ৪২২॥</p>
<p class="Text para-style-override-7">••</p>
<p class="Text">ভগবৎ-প্রাপ্তি কেবল তীব্র আকুলতার দ্বারা হয় । তীব্র আকুলতা জাগ্রত না হওয়ার মুখ্য কারণ হল আমাদের মধ্যে সাংসারিক ভোগের বাসনা বজায় থাকা ॥ ৪২৩॥</p>
<p class="Text para-style-override-7">••</p>
<p class="Text">সত্যযুগ আদিতে বড় বড় ঋষিগণ যেই ভগবানকে লাভ করেছিলেন, তাঁকেই বর্তমানে এই কলিযুগেও সকলে লাভ করতে পারে ॥ ৪২৪॥</p>
<p class="Text para-style-override-7">••</p>
<p class="Text"> ভোগের প্রাপ্তি সবসময়ের জন্য বা সকলের জন্য হয় না কিন্তু ভগবৎ প্রাপ্তি সবসময়ের জন্য ও সকলের জন্য হয় ॥ ৪২৫॥</p>
<p class="Text para-style-override-7">••</p>
<p class="Text">পরমাত্মার প্রাপ্তিতে ভাবের প্রাধান্য, ক্রিয়ার নয় ॥ ৪২৬॥</p>
<p class="Text para-style-override-7">••</p>
<p class="Text">হঠকারিতার দ্বারা ভগবানকে লাভ করা যায় না, প্রকৃত প্রেমেই তিনি ধরা দেন ॥ ৪২৭॥</p>
<p class="Text para-style-override-7">••</p>
<p class="Text">ঈশ্বর-লাভে মানুষের পারমার্থিক ভাব, আচরণ ইত্যাদি মুখ্য, জাতি বা বর্ণ মুখ্য নয় ॥ ৪২৮॥</p>
<p class="Text para-style-override-7">••</p>
<p class="Text">পরমাত্মা-প্রাপ্তিতে বিবেক, ভাব ও বৈরাগ্য (আসক্তির ত্যাগ) যতটা মূল্যবান, ক্রিয়া ততটা মূল্যবান নয় ॥ ৪২৯॥</p>
<p class="Text para-style-override-7">••</p>
<p class="Text">যদি প্রত্যেক ক্রিয়ার আদি-অন্ত থাকে তাহলে তার ফল কি করে অনন্ত হবে ? অতএব অনন্ত তত্ত্ব (পরমাত্মা) ক্রিয়াসাধ্য নয় ॥ ৪৩০॥</p>
<p class="Text para-style-override-7">••</p>
<p class="Text">পরমাত্মা প্রাপ্তির জন্য তীব্র অভিলাষ জাগলে বিরহরূপী অগ্নি উৎপন্ন হয় যা জন্ম-জন্মান্তরের পাপ নাশ (ভস্ম) করে পরমাত্মার সঙ্গে সাক্ষাৎকার করায় ॥ ৪৩১॥</p>
<p class="Text para-style-override-7">••</p>
<p class="Text">পরমাত্মা প্রাপ্তির জন্য তীব্র আকুলতা না হওয়ার প্রধান কারণ হল সাংসারিক সুখের ইচ্ছা, আশা ও ভোগ ॥ ৪৩২॥</p>
<p class="Text para-style-override-7">••</p>
<p class="Text">যে বস্তু সকলে সমানভাবে লাভ করতে পারে তা হল পরমাত্মা । পরমাত্মা ব্যতীত কোনও বস্তু সকলে সমানভাবে লাভ করতে পারে না ॥ ৪৩৩॥</p>
<p class="Text para-style-override-7">••</p>
<p class="Text">পরমাত্মা ছাড়া আমরা অন্য কিছুই লাভ করতে পারব না । যা প্রাপ্ত করব, তা সবই ‘নেই’-তে চলে যাবে ॥ ৪৩৪॥</p>
<p class="Text para-style-override-7">••</p>
<p class="Text">পরমাত্মা-তত্ত্বের অনুভব তখনই হবে যখন ‘<span class="char-style-override-2">বিষয়ভোগ নিদ্রা হঁসী জগৎপ্রীত বহু বাত</span>’ অর্থাৎ বিষয়ভোগ, ঘুম-আরাম, হাসি-ঠাট্টা, জগৎ-প্রীতি এবং জাগতিক আলোচনা— এই পাঁচটিকে ভালো লাগবে না॥ ৪৩৫॥</p>
<p class="Text para-style-override-7">••</p>
<p class="Text">সাধকের ভগবৎ প্রাপ্তিতে দেরি হওয়ার কারণ এই যে, সে ভগবানের বিয়োগ সহ্য করছে । ভগবানের বিচ্ছেদ যখন তার কাছে অসহ্য বোধ হবে তখন ভগবানের মিলনে দেরি হবে না ॥ ৪৩৬॥</p>
<p class="Text para-style-override-7">••</p>
<p class="Text">যতদিন পর্যন্ত অসতের আকাঙ্ক্ষা, আশ্রয়, ভরসা থাকবে ততদিন সৎ-এর অনুভব হতে পারে না ॥ ৪৩৭॥</p>
<p class="Text para-style-override-7">••</p>
<p class="Text">পরমাত্মা প্রাপ্তি বাস্তবে সুগম, শুধু আন্তরিক চাহিদা না হওয়ায় তা কঠিন হয়ে পড়েছে ॥ ৪৩৮॥</p>
<p class="Text para-style-override-7">••</p>
<p class="Text">ভগবান ক্রিয়াগ্রাহী নন, ভাবগ্রাহী—‘<span class="char-style-override-2">ভাবগ্রাহী জনার্দনঃ</span>’ । সেইজন্য তিনি ভাবের (অনন্যভক্তির) দ্বারা দর্শন দেন, ক্রিয়ার জোরে নয় ॥ ৪৩৯॥</p>
<p class="Text para-style-override-7">••</p>
<p class="Text">অনিত্য বস্তু থেকে সম্বন্ধ-বিচ্ছেদের বোধ হলে নিত্য-তত্ত্ব স্বাভাবিকভাবে অনুভবযোগ্য হয় ॥ ৪৪০॥</p>
<p class="Text para-style-override-7">••</p>
<p class="Text">মনুষ্যমাত্রেই ঈশ্বর লাভের অধিকারী এবং প্রত্যেক পরিস্থিতিতে সে ঈশ্বরকে লাভ করতে সমর্থ ॥ ৪৪১॥</p>
<p class="Text para-style-override-7">••</p>
<p class="Text">পরমাত্মার প্রাপ্তিতে দেরি হয় না, দেরি হয় সংসর্গ-জনিত সুখের ইচ্ছার ত্যাগে ॥ ৪৪২॥</p>
<p class="Text para-style-override-7">••</p>
<p class="Text"> কেবল ভগবানের ইচ্ছা হলে ভগবান প্রকট হবেন অথবা কোনও ইচ্ছা না হলেও ভগবান প্রকট হবেন । কোনও একটিতে ন্যূনতা থাকা বাঞ্ছনীয় নয় ॥ ৪৪৩॥</p>
<p class="Text para-style-override-7">••</p>
<p class="Text">সৎ-কে জানো আর নাই জানো, কিন্তু যা অসৎ বলে জানো তা ত্যাগ করলে সৎ-এর প্রাপ্তি ঘটবে ॥ ৪৪৪॥</p>
<p class="Text para-style-override-7">••</p>
<p class="Text">পরমাত্মার প্রাপ্তিতে মানুষ যতটা স্বাধীন, অন্য কোনও কাজে ততটা স্বাধীন নয় ॥ ৪৪৫॥</p>
<p class="Text para-style-override-7">••</p>
<p class="Text">পরমাত্মার প্রাপ্তিতে উপায়ের ততটা প্রয়োজন নেই যতটা প্রয়োজন আছে অন্তরের অনুরাগের ॥ ৪৪৬॥</p>
<p class="Text para-style-override-7">••</p>
<p class="Text">ব্রাহ্মণ, ক্ষত্রিয়, বৈশ্য, শূদ্র, ব্রহ্মচারী, গৃহস্থ, বাণপ্রস্থী, সন্ন্যাসী আদি ভগবানকে পায় না, বরং ‘ভক্ত’ ভগবানকে পায় ॥ ৪৪৭॥</p>
<p class="Text para-style-override-7">••</p>
<p class="Text">ধনের প্রাপ্তিতে ক্রিয়ার প্রাধান্য কিন্তু পরমাত্মার প্রাপ্তিতে লালসারই (একান্ত ইচ্ছার) মুখ্যতা রয়েছে ॥ ৪৪৮॥</p>
<p class="Text para-style-override-7">••</p>
<p class="Text">ভগবৎ-প্রাপ্তি কোনো কর্মের ফল নয়, কৃপার ফল । কিন্তু নিজের অন্তরে তাঁকে পাওয়ার লালসা থাকা চাই ॥ ৪৪৯॥</p>
<p class="Text para-style-override-7">••</p>
<p class="Text">সংসার অসম্পূর্ণ তাই অসম্পূর্ণই মেলে । কিন্তু পরমাত্মা পূর্ণ তাই পূর্ণই লাভ হয় ॥ ৪৫০॥</p>
<p class="Text para-style-override-7">••</p>
<p class="Text"> যে ভগবান লাভ করেনি সে কিছুই করেনি, কিছুই করেনি, কিছুই করেনি ॥ ৪৫১॥</p>
<p class="Text para-style-override-7">••</p>
<p class="Text">ভগবৎ প্রাপ্তিতে সব থেকে বড় বাধা হল ভোগ ও সংগ্রহের বাসনা । অন্যের সুখে সুখী হলে ‘ভোগ’-বাসনা ও অন্যের দুঃখে দুঃখী হলে ‘সংগ্রহ’ করার ইচ্ছা দূর হয় ॥ ৪৫২॥</p>
<p class="Text para-style-override-7">••</p>
<p class="Text">চির-পরিবর্তনশীল সংসারকে বিশ্বাস করা, একে সত্যি বলে মনে করা— এটিই হল ভগবৎ প্রাপ্তির পথে প্রধান বাধা ॥ ৪৫৩॥</p>
<p class="Text para-style-override-7">••</p>
<p class="Text">সংসর্গ-জনিত সুখের লালাসা হল নিত্যপ্রাপ্ত ভগবানের উপলব্ধির পথে প্রধান বাধা ॥ ৪৫৪॥</p>
<p class="Text para-style-override-7">••</p>
<p class="Text">ভগবৎ প্রাপ্তিতে অন্তরায় বস্তু নয়, অন্তরায় হল বস্তুর প্রতি গুরুত্ব-দান ॥ ৪৫৫॥</p>
<p class="Text para-style-override-7">••</p>
<p class="Text">নিজের জন্য কর্ম করলে ও জ়ডতার (শরীরাদির) সঙ্গে নিজের সম্পর্ক মেনে নিলে সর্বব্যাপী পরমাত্মার প্রাপ্তিতে অন্তরায়ের সৃষ্টি হয় ॥ ৪৫৬॥</p>
<p class="Text para-style-override-7">••	</p>
<p class="Text">পরমাত্মা সমস্ত দেশ-কাল আদিতে পরিপূর্ণ । সংসারকে সত্য বলে মনে করার ফলেই মানুষ পরমাত্মাকে অনেক দূর মনে করে ॥ ৪৫৭॥</p>
<p class="Text para-style-override-7">••</p>
<p class="Text"> কোনও পরিস্থিতি পরমাত্মা প্রাপ্তির কারণ নয় বা কোনও পরিস্থিতি পরমাত্মা প্রাপ্তিতে বাধাস্বরূপ নয়, কেননা পরমাত্মা সমস্ত পরিস্থিতির অতীত ॥ ৪৫৮॥</p>
<p class="Text para-style-override-7">••</p>
<p class="Text">পরমাত্মা দূরে নেই, কেবল তাঁকে পাবার লালসারই অভাব রয়েছে ॥ ৪৫৯॥</p>
<p class="Text para-style-override-7">••</p>
<p class="Text">সংসার আছে, এইখানেই আছে, আর তা আমার— এই ধারণার ফলেই পরমাত্মা আছেন, এইখানেই আছেন আর তিনি আমার— এই অনুভূতি হয় না ॥ ৪৬০॥ </p>
<p class="Text para-style-override-7">••</p>
<p class="Text">সাধক ‘পরমাত্মা আছেন’— এটা মেনে নেয় কিন্তু ‘সংসার নেই’ এটা মানে না । এজন্যই পরমাত্মার প্রাপ্তিতে বাধা উপস্থিত হয় ॥ ৪৬১॥</p>
<p class="Text para-style-override-7">••</p>
<p class="Text"> কোনও একটা মার্গের আগ্রহ থাকলে তথা অন্য মার্গের (পথের) সঙ্গে বিরোধ করলে ‘পূর্ণ’-র প্রাপ্তিতে প্রচণ্ড ব্যাঘাত ঘটে ॥ ৪৬২॥</p>
<p class="Text para-style-override-7">••</p>
<p class="Text">আমাদের হৃদয়ে পরমাত্মা ভিন্ন অন্য কিছুর প্রতি গুরুত্ব রয়েছে— এটিই হল পরমাত্মা প্রাপ্তিতে বাধা স্বরূপ ॥ ৪৬৩॥</p>
<p class="Text para-style-override-7">••</p>
<p class="Text">ভগবানের প্রতি বিশ্বাস ভগবানের থেকেও বড় বস্তু । কারণ সর্বদা সর্বত্র বিরাজ করা সত্ত্বেও যে ভগবানকে পাওয়া যায় না, তাঁকে বিশ্বাসের দ্বারা পাওয়া যায় ॥ ৪৬৪॥</p>
<p class="Text para-style-override-7">••</p>
<p class="Text">পরমাত্ম-তত্ত্ব অনুভবস্বরূপ, কেবল আমাদের সেদিকে দৃষ্টি নেই ॥ ৪৬৫॥</p>
<p class="Text para-style-override-7">••</p>
<p class="Text">কিছু করব তবেই তত্ত্বলাভ হবে— এ ভাব দেহাভিমানকে পুষ্ট করে । কিছু করলে যা পাওয়া যায় তা হল অনিত্য ॥ ৪৬৬॥</p>
<p class="Text para-style-override-7">••</p>
<p class="Text">সংসারের ত্যাগে বিবেক-বুদ্ধি কাজে লাগে, ঈশ্বর-লাভে ‘বিশ্বাস’ কাজ করে ॥ ৪৬৭॥</p>
<p class="Text para-style-override-7">••</p>
<p class="Text">বাস্তবে ভগবান বিদ্যমান, গুরু বিদ্যমান, তত্ত্বজ্ঞান বিদ্যমান আর নিজের মধ্যে যোগ্যতা ও সামর্থ্যও বিদ্যমান । শুধুমাত্র বিনাশশীল সুখের প্রতি আসক্তি তার প্রকাশে বাধা সৃষ্টি করছে ॥ ৪৬৮॥</p>
<p class="Text para-style-override-7">••</p>
<p class="Text">শরীরের দ্বারা সংসারের কাজ (ব্যবহার) অথবা সেবা তো হতেই পারে, কিন্তু তাতে পরমাত্মা প্রাপ্তি নয় । দেহাত্মবোধ চলে গেলে পরমাত্মা প্রাপ্তি নিজে থেকেই নিজের মধ্যেই হয়ে যায় ॥ ৪৬৯॥</p>


<p class="Page-Break"> </p>
<p class="Heading" id="toc_marker-33">৩০) ভগবানে বিমুখতা</p>
<p class="Text">ভগবানে বিমুখ থাকার ফলেই মানুষ করার, জানার ও পাওয়ার ন্যূনতা অনুভব করে॥ ৪৭০॥</p>
<p class="Text para-style-override-7">••</p>
<p class="Text">পরমাত্মা-তত্ত্ব থেকে বিমুখ না হলে কোনওরকম সাংসারিক ভোগ উপভোগ করা সম্ভব নয় । আর আসক্তি সহ সাংসারিক ভোগ করার ফলে মানুষ পরমাত্মা থেকে বিমুখ হয়ে যায় ॥ ৪৭১॥</p>
<p class="Text para-style-override-7">••</p>
<p class="Text">ভগবান থেকে বিমুখ হওয়ার ফলেই জীব অনাথ হয়ে পড়ে ॥ ৪৭২॥</p>
<p class="Text para-style-override-7">••</p>
<p class="Text">যে জগতকে জানে না, সেই জগতে ফেঁসে যায়, আর যে পরমাত্মাকে জানে না, সেই পরমাত্মা থেকে বিমুখ হয়ে যায় ॥ ৪৭৩॥</p>
<p class="Text para-style-override-7">••</p>
<p class="Text">সংসার থেকে নেওয়ার ইচ্ছা থাকার জন্যই আমরা ভগবান থেকে বিমুখ হই ॥ ৪৭৪॥</p>


<p class="Page-Break"> </p>
<p class="Heading" id="toc_marker-34">৩১) ভগবানের সাথে সম্পর্ক (আপনত্ব)</p>
<p class="Text">মানুষ সাংসারিক বস্তু-ব্যক্তি প্রভৃতির সঙ্গে যত নিজের সম্পর্ক স্বীকার করে ততই সে পরাধীন হয়ে পড়ে । যদি সে কেবল ভগবানের সাথে নিজের সম্পর্ক স্বীকার করে, তবে সে চিরকালের জন্য স্বাধীন হয়ে যাবে ॥ ৪৭৫॥</p>
<p class="Text para-style-override-7">••</p>
<p class="Text">সাধক নিজেকে ভগবানের মনে করে সংসারের কাজ করলে সংসারের কাজ ঠিকমতো হবে আর সেই সঙ্গে ভগবানেরও । নিজেকে সংসারের মনে করে সংসারের কাজ করলে সংসারের কাজও ঠিকমতো হবে না আর সেই সঙ্গে ভগবানের কাজ (ভজন-কীর্তনও) হবে না ॥ ৪৭৬॥</p>
<p class="Text para-style-override-7">••</p>
<p class="Text">প্রভু আমার কিন্তু আমার জন্য নয় বরং আমি প্রভুর জন্য । তাৎপর্য এই যে আমাদের প্রভুর কাছ থেকে কিছু নেওয়ার নেই বরং নিজেকে প্রভুর কাছে সমর্পণ করার আছে । আর ভয়ানক বিপরীত পরিস্থিতি এলে তাকে প্রভুর সেবা প্রসাদ মনে করে প্রসন্ন থাকতে হবে ॥ ৪৭৭॥</p>
<p class="Text para-style-override-7">••</p>
<p class="Text">সদুপযোগ করার জন্য বস্তুগুলি নিজের আর নিজেকে সমর্পণ করার জন্য ভগবান আপন-জন । এইজন্য বস্তুকে সংসারে আর নিজেকে ভগবানে অর্পণ করো ॥ ৪৭৮॥</p>
<p class="Text para-style-override-7">••</p>
<p class="Text">স্বামীর মৃত্যু হতে পারে, স্বামী স্ত্রী-কে ত্যাগ করতে পারে তবুও কন্যা (সদ্য বিবাহিতা) নতুন বাড়িতে যাওয়ার সময় চিন্তা করে না । কিন্তু ভগবানের কখনও মৃত্যু হয় না, তিনি কখনও ছেড়ে চলে যান না, তাহলে ভগবানের সাথে সম্বন্ধযুক্ত হতে চিন্তা কিসের ? ভগবানের স্বভাব হল ধরে রাখার, ত্যাগ করার কথা তিনি চিন্তাই করতে পারেন না ॥ ৪৭৯॥</p>
<p class="Text para-style-override-7">••</p>
<p class="Text">‘আমি ভগবানের আর ভগবান আমার’— এই একাত্মবোধের সমান কোনও যোগ্যতা, পাত্রতা, অধিকার প্রভৃতি কিছুই নেই ॥ ৪৮০॥</p>
<p class="Text para-style-override-7">••</p>
<p class="Text">ভক্ত আপন যোগ্যতা ইত্যাদির দিকে দৃষ্টি না দিয়ে কেবল ভগবানে আপনত্ব-ভাবের দিকেই দৃষ্টি রাখবে ॥ ৪৮১॥</p>
<p class="Text para-style-override-7">••</p>
<p class="Text">ভগবানে আপনত্ব-ভাব সব থেকে সুগম আর শ্রেষ্ঠ সাধন ॥ ৪৮২॥</p>
<p class="Text para-style-override-7">••</p>
<p class="Text">ভগবান ছাড়া আমার আর কেউ নেই— এই হল আসল ভক্তি ॥ ৪৮৩॥</p>
<p class="Text para-style-override-7">••</p>
<p class="Text">ভগবান সর্বসমর্থ হওয়া সত্ত্বেও আমাদের থেকে দূরে থাকতে অসমর্থ ॥ ৪৮৪॥</p>
<p class="Text para-style-override-7">••</p>
<p class="Text">ভগবান আমাদের কিন্তু যে বস্তু আমরা পেয়েছি তা আমাদের নয়— তা হল ভগবানের ॥ ৪৮৫॥</p>
<p class="Text para-style-override-7">••</p>
<p class="Text">মানুষ বস্তু ও ক্রিয়াকে নিজস্ব মনে করার ফলে সর্বদা পরাধীন হয়ে থাকে । কিন্তু ভগবানকে আপন ভাবলে তথা তাঁর শরণাগত হলে সর্বতোভাবে স্বাধীন হয়ে যায় ॥ ৪৮৬॥</p>
<p class="Text para-style-override-7">••</p>
<p class="Text">ভগবানের সঙ্গে আমাদের সম্পর্ক স্বতঃ স্বাভাবিক । এই সম্পর্কের জন্য কোনও বল, যোগ্যতা কিংবা অন্যের সহায়তা ইত্যাদির প্রয়োজন হয় না ॥ ৪৮৭॥</p>
<p class="Text para-style-override-7">••</p>
<p class="Text">এখন যেমন সংসারের সম্পর্কে মেনে নেওয়া হয়েছে যে তা প্রাপ্ত রয়েছে এবং তা আছে নিকটেই, তেমনি পরমাত্মার সম্পর্কেও সেই কথা মেনে নাও । আবার যেমন পরমাত্মার সম্পর্কে মেনে নিয়েছো যে তিনি অপ্রাপ্ত এবং দূরে আছেন সংসার সম্পর্কেও সেই কথা মেনে নাও ॥ ৪৮৮॥</p>
<p class="Text para-style-override-7">••</p>
<p class="Text">এইটিই মেনে নাও যে ‘আমি ভগবানের’ । ‘আমি সংসারের’— যদি এইটি মনে করতে থাকো তাহলে সংসারের কাজ তো দূরে থাক, ভগবানের ভজন করতে থাকলেও ভগবানকে ভুলে যাবে ॥ ৪৮৯॥</p>
<p class="Text para-style-override-7">••</p>
<p class="Text">তুমি যেমনই হও— এখনই এই মুহূর্তে মেনে নাও যে ‘আমি ভগবানের’ ॥ ৪৯০॥</p>
<p class="Text para-style-override-7">••</p>
<p class="Text">ভগবানের ধ্যান অপেক্ষা তাঁর সঙ্গে একাত্মতা শ্রেষ্ঠ । একাত্ম হলে ধ্যান আপনা-আপনি হয় । যে সাধনা আপনা-আপনি, স্বতঃই হয় তাই শ্রেষ্ঠ সাধনা ॥ ৪৯১॥</p>
<p class="Text para-style-override-7">••</p>
<p class="Text">আপনত্ব ভগবানের যত প্রিয়— ত্যাগ, তপস্যা ইত্যাদি তত তাঁর প্রিয় নয় ॥ ৪৯২॥</p>
<p class="Text para-style-override-7">••</p>
<p class="Text">পরমাত্মার সম্মুখস্থ হওয়ার উপায় হল সংসার থেকে সর্বতোভাবে বিমুখ হওয়া ॥ ৪৯৩॥</p>
<p class="Text para-style-override-7">••</p>
<p class="Text">ভগবানের সঙ্গে সুদৃঢ় একাত্মতা সমস্ত দোষকে গ্রাস করে ॥ ৪৯৪॥</p>
<p class="Text para-style-override-7">••</p>
<p class="Text">যতক্ষণ ভগবানের সঙ্গে সম্বন্ধ স্থাপিত না হয়, ততক্ষণ সব কিছু লৌকিক । ভগবানের সঙ্গে সম্পর্কযুক্ত হলে সবই অলৌকিক হয়ে যায় ॥ ৪৯৫॥</p>
<p class="Text para-style-override-7">••</p>
<p class="Text">আমরা ভগবানের কাছে কিছু যাচ্ঞা করলে আমাদের সম্বন্ধ সেই বস্তুর সঙ্গে যুক্ত হয়, ভগবানের সঙ্গে হয় না ॥ ৪৯৬॥</p>
<p class="Text para-style-override-7">••</p>
<p class="Text">যা আপন, তা নিজের মধ্যে নিরন্তর রয়েছে, প্রয়োজন হল কেবল তাকে স্বীকৃতি দেওয়া । যা নিজের নয়, তা নিজের থেকে নিরন্তর বিচ্ছেদ হচ্ছে, কেবল তাকে অস্বীকৃতি দেওয়া প্রয়োজন ॥ ৪৯৭॥</p>
<p class="Text para-style-override-7">••</p>
<p class="Text">মানুষমাত্রেরই ভগবানের সঙ্গে প্রত্যক্ষ সম্বন্ধ আছে, এতে কোনও দালাল বা মাধ্যমের প্রয়োজন হয় না ॥ ৪৯৮॥</p>


<p class="Page-Break"> </p>
<p class="Heading" id="toc_marker-35">৩২) মন</p>
<p class="Text">মনকে ভগবানে সমর্পণ করা ততটা আবশ্যক নয় যতটা ভগবানে আত্ম-সমর্পণ করা । আত্ম-সমর্পণ করলে মন আপনা-আপনি ভগবানে সমর্পিত হবে ॥ ৪৯৯॥</p>
<p class="Text para-style-override-7">••</p>
<p class="Text">মনের একাগ্রতা যোগমার্গে যতটা আবশ্যক ভক্তিমার্গে ততটা নয় । ভক্তিতে ভগবানের সঙ্গে দৃঢ় সম্পর্ক থাকা আবশ্যক ॥ ৫০০॥</p>
<p class="Text para-style-override-7">••</p>
<p class="Text">ত্যাগে শান্তি পাওয়া যায়, মনের একাগ্রতায় নয় ॥ ৫০১॥</p>
<p class="Text para-style-override-7">••</p>
<p class="Text">মনকে স্থির রাখা মূল্যবান নয়, বরং স্বরূপের স্বতঃসিদ্ধ নিরপেক্ষ স্থিরতাকে অনুভব করা মূল্যবান ॥ ৫০২॥</p>
<p class="Text para-style-override-7">••</p>
<p class="Text">মনে সংসারের প্রতি যে আসক্তি রয়েছে তা দূর করা যতটা প্রয়োজন মনের চঞ্চলতা দূর করা ততটা প্রয়োজনীয় নয় ॥ ৫০৩॥</p>
<p class="Text para-style-override-7">••</p>
<p class="Text">যতদিন পর্যন্ত মনকে সংসার থেকে সরিয়ে পরমাত্মায় স্থিত করার লক্ষ্য থাকবে, ততদিন মনের সম্পূর্ণ নিরোধ হতে পারবে না । মনের নিরোধ তখন হবে যখন একমাত্র পরমাত্মা ভিন্ন অন্য সত্তার মান্যতা না থাকে ॥ ৫০৪॥</p>
<p class="Text para-style-override-7">••</p>
<p class="Text">নিষ্কামভাবে বুদ্ধি স্থির হয় আর অভ্যাসের দ্বারা মন স্থির হয় । ৱুদ্ধির স্থিরতায় উদ্ধারলাভ হয় কিন্তু মনের স্থিরতায় হয় না । মনের স্থিরতার দ্বারা সিদ্ধি (সিদ্ধাই) লাভ হয় ॥ ৫০৫॥</p>
<p class="Text para-style-override-7">••</p>
<p class="Text">মনের একত্ব অর্থাৎ সামঞ্জস্য পরমাত্মার সাথে নয় বরং প্রকৃতির সাথে আছে । সেইজন্য মন পরমাত্মায় লীন হতে পারে, কিন্তু যুক্ত (সংলগ্ন) হতে পারে না ॥ ৫০৬॥</p>


<p class="Page-Break"> </p>
<p class="Heading" id="toc_marker-36">৩৩) মনুষ্য (মানুষ)</p>
<p class="Text">সুখভোগের জন্য স্বর্গ আর দুঃখভোগের জন্য নরক রয়েছে । কিন্তু সুখ-দুঃখের ওপরে ওঠে নিজের উদ্ধার লাভের জন্য রয়েছে মনুষ্যশরীর ॥ ৫০৭॥</p>
<p class="Text para-style-override-7">••</p>
<p class="Text">বাস্তবে মনুষ্য জন্মই সমস্ত জন্মের আদি তথা অন্তিম জন্ম । যদি মানুষ পরমাত্মাকে লাভ করে তবে এইটি তার শেষ জন্ম । আর যদি পরমাত্মাকে লাভ না করে তাহলে এটি হয় তার অনন্ত জন্মের আদি জন্ম ॥ ৫০৮॥</p>
<p class="Text para-style-override-7">••</p>
<p class="Text">নিজের উদ্ধার করা অথবা পরমাত্ম তত্ত্ব প্রাপ্ত করা মনুষ্যমাত্রেরই স্বধর্ম কেননা মনুষ্য-শরীর কেবলমাত্র ঈশ্বরকে লাভ করার জন্যই প্রাপ্ত হয়েছে ॥ ৫০৯॥</p>
<p class="Text para-style-override-7">••</p>
<p class="Text">শরীরের সঙ্গে নিজের সম্পর্ক মেনে নিয়ে ভোগ ও সংগ্রহে লিপ্ত থাকা হল মনুষ্যমাত্রেরই পর ধর্ম ॥ ৫১০॥</p>
<p class="Text para-style-override-7">••</p>
<p class="Text">আকৃতির দ্বারা কেউ মানুষ হয় না । আপন বিবেককে যে প্রাধান্য দেয় সেই মানুষ পদবাচ্য ॥ ৫১১॥</p>
<p class="Text para-style-override-7">••</p>
<p class="Text">মানুষের মধ্যে মনুষ্যত্ব না থাকলে সে পশুরও অধম হয় । কারণ পশু তার পূর্বকৃত পাপকর্মের ফল ভোগ করে ক্রমশঃ মনুষ্য-জন্ম লাভের দিকে অগ্রসর হচ্ছে । অথচ মানুষ নতুন নতুন পাপ-কর্মের দ্বারা নরকের দিকে, পশুত্বের দিকে এগিয়ে চলেছে ॥ ৫১২॥</p>
<p class="Text para-style-override-7">••</p>
<p class="Text">উচ্চ থেকে উচ্চতর জীবন্মুক্ত অবস্থা মনুষ্যমাত্রের ক্ষেত্রে স্বাভাবিক ॥ ৫১৩॥</p>
<p class="Text para-style-override-7">••</p>
<p class="Text">শরীরের সদুপযোগ হল কেবল সংসারের সেবায় ॥ ৫১৪॥</p>
<p class="Text para-style-override-7">••</p>
<p class="Text">ভগবানকে স্মরণ করা এবং সেবা করা— এই দুটির দ্বারাই মনুষ্যত্ব সিদ্ধ হয় ॥ ৫১৫॥</p>
<p class="Text para-style-override-7">••</p>
<p class="Text">মনুষ্য শরীর লাভ হয়েছে, অথচ ঈশ্বর লাভ হয়নি— এ বড়ই শোকের, দুঃখের কথা ! ॥ ৫১৬॥</p>
<p class="Text para-style-override-7">••</p>
<p class="Text">মনুষ্যশরীর কেবল শেখা বা শোনার জন্য নয়, তত্ত্ব অনুভব করার জন্য প্রাপ্ত হয়েছে । শিখতে বা শুনতে তো পশুপাখিরাও সক্ষম— তার দ্বারা এরা সার্কাসে খেলা দেখায় ॥ ৫১৭॥</p>
<p class="Text para-style-override-7">••</p>
<p class="Text">যে অন্যের সেবা করে না এবং ভগবানকে স্মরণ করে না— সে মনুষ্য পদবাচ্য নয় ॥ ৫১৮॥</p>
<p class="Text para-style-override-7">••</p>
<p class="Text">যে কোনও রকম সুখভোগের আরম্ভকালকে দেখা হল পশুত্ব আর তার পরিণামকে দেখা হল মনুষ্যত্ব ॥ ৫১৯॥</p>
<p class="Text para-style-override-7">••</p>
<p class="Text">সৃষ্টির রচনা এই রীতিতে হয়েছে যে, মনুষ্য-জীবন পরের জন্য, নিজের জন্য নয় ॥ ৫২০॥</p>
<p class="Text para-style-override-7">••</p>
<p class="Text">ঈশ্বরলাভ ব্যতিরেকে মনুষ্যশরীর কোনও কাজের নয় ॥ ৫২১॥</p>
<p class="Text para-style-override-7">••</p>
<p class="Text">যে ভগবানে আকৃষ্ট হয়েছে সেই ভাগ্যশালী, সেই শ্রেষ্ঠ এবং সেই মনুষ্য পদবাচ্য ॥ ৫২২॥</p>
<p class="Text para-style-override-7">••</p>
<p class="Text">মানব-জন্মের সফলতার জন্য সর্বদা সাবধান থাকা অত্যন্ত আবশ্যক ॥ ৫২৩॥</p>
<p class="Text para-style-override-7">••</p>
<p class="Text">মানব-শরীরের মহিমা হল বিবেক নিয়ে, ক্রিয়া নিয়ে নয় ॥ ৫২৪॥</p>
<p class="Text para-style-override-7">••</p>
<p class="Text">বাস্তবে মনুষ্য-জন্ম কর্মযোনি নয়, সাধনযোনি । যে সাধক নয় সে দেবতা বা অসুর হতে পারে, কিন্তু তাকে মানুষ বলা যাবে না ॥ ৫২৫॥</p>
<p class="Text para-style-override-7">••</p>
<p class="Text">মনুষ্যমাত্রেরই ঈশ্বর লাভের জন্মগত অধিকার রয়েছে ॥ ৫২৬॥</p>


<p class="Page-Break"> </p>
<p class="Heading" id="toc_marker-37">৩৪) মমতা</p>
<p class="Text">যতদিন মানুষের স্ত্রী, পুত্র আদিতে মমতা থাকবে, ততদিন তার দ্বারা স্ত্রী-পুত্রাদির সংশোধন অসম্ভব । কেননা মমতাই হল মূল অশুদ্ধি ॥ ৫২৭॥</p>
<p class="Text para-style-override-7">••</p>
<p class="Text">মানুষ মমত্বসহ যত বস্তু সংগ্রহ করে সেই সবই হল অসতের সঙ্গ । যত অসতের সঙ্গ হবে ততই তার পতন হবে ॥ ৫২৮॥</p>
<p class="Text para-style-override-7">••</p>
<p class="Text"> যে সব বস্তুকে আমরা নিজের মনে করি, আমরা সেই সব বস্তুর পরাধীন হয়ে যাই । পরাধীন ব্যক্তি স্বপ্নেও সুখ পায় না । ‘<span class="char-style-override-2">পরাধীন সপনেহু সুখু নাহীঁ</span>’ ॥ ৫২৯॥</p>
<p class="Text para-style-override-7">••</p>
<p class="Text">সমগ্র সংসারই পরমাত্মার, কিন্তু জীব ভুলবশতঃ পরমাত্মার বস্তুকে নিজের ভেবে নেয় আর সেইজন্য বন্ধনে জড়িয়ে পড়ে ॥ ৫৩০॥</p>
<p class="Text para-style-override-7">••</p>
<p class="Text">শরীর-ইন্দ্রিয় আদি কখনও বলে না যে আমি তোমার আর তুমি আমার । আমরাই এদের আপন মনে করি । এগুলিকে আপন মনে করাই হল অশুদ্ধি— ‘<span class="char-style-override-2">মমতা মল জরি যাই</span>’ ॥ ৫৩১॥</p>
<p class="Text para-style-override-7">••</p>
<p class="Text">আমরা গৃহে থাকলে আবদ্ধ হই না, গৃহকে আপন মনে করলে আবদ্ধ হই॥ ৫৩২॥</p>
<p class="Text para-style-override-7">••</p>
<p class="Text">মানুষ সংসারে বস্তুকে যত নিজের আর নিজের জন্য মনে করবে, ততই সে আবদ্ধ হবে ॥ ৫৩৩॥</p>
<p class="Text para-style-override-7">••</p>
<p class="Text">মানুষ জাগতিক বস্তুকে যত আপন মনে করবে, ততই সে পরাধীন হয়ে থাকবে । কিন্তু পরমাত্মাকে আপন মনে করলে সে স্বাধীন হয়ে যাবে ॥ ৫৩৪॥</p>
<p class="Text para-style-override-7">••</p>
<p class="Text">শরীরকে ‘নিজের’ বা ‘নিজের জন্য’ মনে করা মারাত্মক ভুল । এই ভুল দূর করতে পারলে উদ্ধার লাভে কোনো সন্দেহ থাকবে না॥ ৫৩৫॥</p>
<p class="Text para-style-override-7">••</p>
<p class="Text">যার সাথে আমরা চিরকাল থাকব না, যে আমাদের সাথে চিরকাল থাকবে না, তাকে নিজের মনে করলে পরিণামে কান্না ছাড়া আর কিছু পাওয়া যাবে না । অতএব তাকে নিজের মনে না করে, তার সেবা করো ॥ ৫৩৬॥</p>
<p class="Text para-style-override-7">••</p>
<p class="Text">প্রাপ্ত বস্তুকে যে নিজের বলে মনে করে— সে না সংসারের কাজে লাগে, না নিজের কাজে লাগে, না ভগবানের কাজে লাগে ॥ ৫৩৭॥</p>
<p class="Text para-style-override-7">••</p>
<p class="Text">মমতাশূন্য ব্যক্তি জগতের যতটা মঙ্গল করতে পারে, মমতাযুক্ত ব্যক্তি জগতের তত মঙ্গল করতে পারে না ॥ ৫৩৮॥</p>
<p class="Text para-style-override-7">••</p>
<p class="Text"> কোনও বস্তুকে নিজের বা নিজের জন্য মনে করা উচিত নয় বা কোনও বস্তুর কামনা করা উচিত নয় । কেননা বস্তুকে নিজের মনে করলে অশুদ্ধি আসে এবং কামনা করলে অশান্তি আসে ॥ ৫৩৯॥</p>
<p class="Text para-style-override-7">••</p>
<p class="Text">সংসার সারাক্ষণ বয়ে চলেছে । চলমানের প্রতি মমতা করলে কাঁদতে হবে । কিন্তু নিত্যস্থিত ভগবানের সাথে আত্মীয়তা করলে চিরকালের জন্য নিশ্চিন্ত হয়ে যাবে ॥ ৫৪০॥</p>
<p class="Text para-style-override-7">••</p>
<p class="Text">যাকে আমরা নিজের বলে মনে করি তা সর্বদা আমাদের সঙ্গে থাকবে না । তাহলে তার প্রতি মমতা ত্যাগ করা কী এমন কঠিন কাজ ? ॥ ৫৪১॥</p>
<p class="Text para-style-override-7">••</p>
<p class="Text">শরীরকে নিজের মনে করার অর্থ হল কেবল দুঃখ পাওয়া । কিন্তু শরীরকে সংসারের মনে করলে মুক্তি লাভ হয় ॥ ৫৪২॥</p>
<p class="Text para-style-override-7">••</p>
<p class="Text"> যে বস্তু নিজের থেকে আলাদা হয়ে যায়, তা নিজের নয়, যা আলাদা হয় সেটি বাস্তবে নিজের থেকে আলাদা ॥ ৫৪৩॥</p>
<p class="Text para-style-override-7">••</p>
<p class="Text">শরীরকে নিজের মনে করা হল অসতের সঙ্গ আর শরীরকে নিজের না মনে করা হল সৎ-এর সঙ্গ ॥ ৫৪৪॥</p>
<p class="Text para-style-override-7">••</p>
<p class="Text">যদি শরীরকে নিজের বলে মনে করি তাহলে শরীরে যা কিছু হয় সেইগুলিকে নিজের বলে মনে হবে এবং যা শরীর পর্যন্তই যায়, সেগুলি আমার অর্থাৎ স্বয়ং পর্যন্ত যায় বলে মনে হবে ॥ ৫৪৫॥</p>


<p class="Page-Break"> </p>
<p class="Heading" id="toc_marker-38">৩৫) মৃত্যু ও অমরতা</p>
<p class="Text">শরীর ও সংসারের সঙ্গে সম্পর্ক যুক্ত হলে মৃত্যু আর ভগবানের সঙ্গে সম্বন্ধ হলে অমরতা লাভ হয় ॥ ৫৪৬॥</p>
<p class="Text para-style-override-7">••</p>
<p class="Text">নিজের জন্য কর্ম করলে প্রথমে কর্মের সঙ্গে এবং পরে তার ফলের সঙ্গে সম্পর্ক যুক্ত হয় । কর্ম ও ফল— দুটোই উৎপন্ন হয়ে নষ্ট হয়ে যায় । কিন্তু অন্তরে যে আসক্তি থেকে যায় সেটি বার বার জন্ম-মৃত্যুর কারণ হয় ॥ ৫৪৭॥</p>
<p class="Text para-style-override-7">••</p>
<p class="Text">শরীরকে আমি এবং আমার বলে মনে করা হল প্রমাদ এবং প্রমাদই হল মৃত্যু ॥ ৫৪৮॥</p>
<p class="Text para-style-override-7">••</p>
<p class="Text">কোনও কাজের সম্পূর্ণ হওয়া বা না হওয়া অনিশ্চিত কিন্তু মৃত্যু নিশ্চিত ॥ ৫৪৯॥</p>
<p class="Text para-style-override-7">••</p>
<p class="Text">যেমন শরীরের পক্ষে মৃত্যু সহজ-লভ্য, তেমনি নিজের জন্য অমরতা সহজ-লভ্য ॥ ৫৫০॥</p>


<p class="Page-Break"> </p>
<p class="Heading" id="toc_marker-39">৩৬) যোগ ও ভোগ</p>
<p class="Text">যে মানুষ সুখদায়ক পরিস্থিতি এলে সুখী আর দুঃখদায়ক পরিস্থিতি এলে দুঃখী হয় সে হল ভোগী, যোগী নয় । যোগী পুরুষ তো সুখে-দুঃখে সমভাবাপন্ন থাকে ॥ ৫৫১॥</p>
<p class="Text para-style-override-7">••</p>
<p class="Text">ভোগী ব্যক্তি রোগী হয়, দুঃখী হয় এবং দুর্গতি প্রাপ্ত হয় ॥ ৫৫২॥</p>
<p class="Text para-style-override-7">••</p>
<p class="Text">নিজের সুখে সুখী হওয়া কোনো মানুষই যোগী হতে পারে না ॥ ৫৫৩॥</p>
<p class="Text para-style-override-7">••</p>
<p class="Text">ভোগী ব্যক্তি যোগী হয় না, রোগী হয়—‘<span class="char-style-override-2">ভোগে রোগভয়ম্</span>’ ॥ ৫৫৪॥</p>
<p class="Text para-style-override-7">••</p>
<p class="Text">ভোগ দুটি বস্তুর সংযোগে সাধিত হয় আর যোগ (পরমাত্মার সাথে নিত্য-সম্বন্ধ) একাকী, স্বতঃসিদ্ধভাবে সাধিত হয় । যতদিন ভোগ, ততদিন যোগের অনুভব হয় না । সর্বতোভাবে ভোগের ত্যাগ হলে যোগ অনুভূত হয় আর যোগের অনুভূতি হলে ভোগের ইচ্ছা সম্পূর্ণরূপে দূর হয়ে যায় ॥ ৫৫৫॥</p>
<p class="Text para-style-override-7">••</p>
<p class="Text">পরমাত্মার সঙ্গ হলে যোগ এবং সংসারের সঙ্গ হলে ভোগ হয় ॥ ৫৫৬॥</p>
<p class="Text para-style-override-7">••</p>
<p class="Text">একলা থাকার সুখ উপভোগ করা, মনের সংসর্গ-জনিত সুখ উপভোগ করা হলো ভোগ, যোগ নয় ॥ ৫৫৭॥</p>
<p class="Text para-style-override-7">••</p>
<p class="Text">সংসারের সঙ্গে সম্বন্ধ স্থাপনের নাম ‘ভোগ’ আর সম্বন্ধশূন্য হওয়ার নাম ‘যোগ’ ॥ ৫৫৮॥</p>
<p class="Text para-style-override-7">••</p>
<p class="Text">যে কোনও অবস্থায় খুশি হওয়া হল ভোগ । ভোগের দ্বারা অহংবোধ লুপ্ত হয় না । সেইজন্য সাধকের কোনও অবস্থাতেই খুশি হওয়া উচিত নয় ॥ ৫৫৯॥</p>
<p class="Text para-style-override-7">••</p>
<p class="Text">সংসারের সঙ্গে বিয়োগ স্বতঃসিদ্ধ আর পরমাত্মার সঙ্গে যোগ স্বতঃসিদ্ধ ॥ ৫৬০॥</p>
<p class="Text para-style-override-7">••</p>
<p class="Text">যার সতত বিয়োগ সংঘটিত হয়ে চলেছে, তার সংযোগের বাসনা ত্যাগ করে দাও— এর নাম হল ‘যোগ’ ॥ ৫৬১॥</p>
<p class="Text para-style-override-7">••</p>
<p class="Text">যে কখনও যোগী, কখনও ভোগী— বাস্তবে সে ভোগী-ই হয়ে থাকে ॥ ৫৬২॥</p>
<p class="Text para-style-override-7">••</p>
<p class="Text">যোগীর দ্বারা সকলের সুখ লাভ হয় আর ভোগীর দ্বারা সকলের দুঃখ প্রাপ্তি ঘটে ॥ ৫৬৩॥</p>
<p class="Text para-style-override-7">••</p>
<p class="Text">আমার প্রাপ্তি হোক—এটি হল ভোগ, কিন্তু অন্যের প্রাপ্তি হোক— এটি হল যোগ ॥ ৫৬৪॥</p>
<p class="Text para-style-override-7">••</p>
<p class="Text">নিজের সুখ-সুবিধা যে দেখে সে ভোগী, যোগী নয় ॥ ৫৬৫॥</p>
<p class="Text para-style-override-7">••</p>
<p class="Text">যা চিরন্তন এবং সর্বজনীন— তার প্রাপ্তি হল ‘যোগ’ । আর যা চিরন্তন নয় এবং সকলের জন্য নয়, তার প্রাপ্তিকে ‘ভোগ’ বলা হয় ॥ ৫৬৬॥</p>
<p class="Text para-style-override-7">••</p>
<p class="Text">ভগবানকে আপন মনে করা হল যোগ এবং ভগবানের কাছে কিছু যাচ্ঞা করা হল ভোগ ॥ ৫৬৭॥ </p>
<p class="Text para-style-override-7">••</p>
<p class="Text">‘যোগ’ বিয়োগ থেকে হয় আর ‘ভোগ’ সংযোগ থেকে হয় ॥ ৫৬৮॥</p>
<p class="Text para-style-override-7">••</p>
<p class="Text">ভোগী ব্যক্তি তো অনেকের কাছে ঋণী হয়, কিন্তু যোগী কারও ঋণী হয় না ॥ ৫৬৯॥</p>


<p class="Page-Break"> </p>
<p class="Heading" id="toc_marker-40">৩৭) রাগ(আসক্তি) ও দ্বেষ</p>
<p class="Text">রাগ(আসক্তি) ও দ্বেষ অন্তঃকরণের আগন্তুক বিকার ধর্ম নয় । ধর্ম স্থায়ী হয়, আর বিকার অস্থায়ী অর্থাৎ তার আসা-যাওয়া আছে । রাগ(আসক্তি)-দ্বেষ অন্তঃকরণে আসে-যায় । তাই এগুলিকে দূর করা যেতে পারে ॥ ৫৭০॥</p>
<p class="Text para-style-override-7">••</p>
<p class="Text">সাধকের প্রবৃত্তি (করা) ও নিবৃত্তি (না করা) রাগ(আসক্তি)-দ্বেষযুক্ত হওয়া উচিত নয় বরং শাস্ত্রানুসারে হওয়া উচিত ॥ ৫৭১॥</p>
<p class="Text para-style-override-7">••</p>
<p class="Text">রাগ(আসক্তি)-দ্বেষ নিয়ে করা কর্মের পরিণাম ভালো হয় না ॥ ৫৭২॥</p>
<p class="Text para-style-override-7">••</p>
<p class="Text">অপর সাধকের প্রতি দ্বেষ পোষণ করলে স্বীয় সাধনের সিদ্ধিতে তা বিরাট বাধাস্বরূপ হয় ॥ ৫৭৩॥</p>
<p class="Text para-style-override-7">••</p>
<p class="Text">বিবেক হল অনাদি । রাগ(আসক্তি) নিজের তৈরি । সংসারের প্রতি আসক্তি থাকলে বিবেক চাপা পড়ে আর বিবেক জাগ্রত হলে আসক্তি দূর হয় ॥ ৫৭৪॥</p>
<p class="Text para-style-override-7">••</p>
<p class="Text">নিরন্তর পরিবর্তনশীল সংসারকে স্থির (স্থায়ী) মনে করলে রাগ (আসক্তি)-দ্বেষাদি দ্বন্দ্ব উৎপন্ন হয় ॥ ৫৭৫॥</p>
<p class="Text para-style-override-7">••</p>
<p class="Text">যার প্রতি রাগ(আসক্তি) থাকে তার দোষ চোখে পড়ে না এবং যার প্রতি দ্বেষ থাকে তার গুণ চোখে পড়ে না । রাগ(আসক্তি)-দ্বেষ রহিত হলে তার বাস্তবিক রূপ জানা যায় ॥ ৫৭৬॥</p>
<p class="Text para-style-override-7">••</p>
<p class="Text">বাস্তবে সবকিছুই চিন্ময়স্বরূপ, কিন্তু রাগ(আসক্তি)-দ্বেষের কারণে তা জড় বলে প্রতীত হয় । রাগ(আসক্তি)-দ্বেষ যদি না থাকে তাহলে এক চিন্ময় তত্ত্ব (পরমাত্মা) ছাড়া আর কিছুই নেই ॥ ৫৭৭॥</p>


<p class="Page-Break"> </p>
<p class="Heading" id="toc_marker-41">৩৮) দেওয়া-নেওয়া</p>
<p class="Text">সুখ নিলে অন্তঃকরণ অশুদ্ধ হয় আর সুখ দিলে অন্তঃকরণ শুদ্ধ হয় ॥ ৫৭৮॥</p>
<p class="Text para-style-override-7">••</p>
<p class="Text">এই সংসার-সমুদ্র থেকে যে নিতে চায় সে ডুবে যায়, যে দিতে চায় সে এটি অতিক্রম করে ॥ ৫৭৯॥</p>
<p class="Text para-style-override-7">••</p>
<p class="Text">‘দেওয়া’-র ভাব থাকলে সমাজে একতা ও প্রেম হয় আর ‘নেওয়া’-র ভাব থাকলে সংঘর্ষ সৃষ্টি হয় ॥ ৫৮০॥</p>
<p class="Text para-style-override-7">••</p>
<p class="Text">‘দেওয়া’-র ভাব উদ্ধারকারী আর ‘নেওয়া’-র ভাব পতনকারী হয় ॥ ৫৮১॥</p>
<p class="Text para-style-override-7">••</p>
<p class="Text">শরীরকে ‘আমি’, ‘আমার’ অথবা ‘আমার জন্য’ মনে করলে ‘নেওয়ার’র ভাব উৎপন্ন হয় ॥ ৫৮২॥</p>
<p class="Text para-style-override-7">••</p>
<p class="Text"> কেবল সেবা করার জন্য অন্যের সাথে সম্পর্ক রাখো, ‘নেওয়া’র জন্য সম্পর্ক রাখলে দুঃখ পেতে হবে ॥ ৫৮৩॥</p>
<p class="Text para-style-override-7">••</p>
<p class="Text">কারও কাছ থেকে নিয়ে দান দেওয়া অপেক্ষা না নেওয়াই ভালো ॥ ৫৮৪॥</p>
<p class="Text para-style-override-7">••</p>
<p class="Text">কারও কাছ থেকে নিয়ে অপরকে দেওয়া অপেক্ষা না নেওয়া খুবই পুণ্যের । কিন্তু এই কথাটি ঠিকমতো বুঝতে পারা লোকেরা সংখ্যা খুবই নগণ্য ॥ ৫৮৫॥</p>
<p class="Text para-style-override-7">••</p>
<p class="Text">সংসার থেকে কিছু নেওয়াই হল পাপ আর দেওয়া হল পুণ্য ॥ ৫৮৬॥</p>
<p class="Text para-style-override-7">••</p>
<p class="Text">সুখ নেওয়ার জন্য এই শরীরও আপন নয় আর সুখ দেওয়ার (সেবা করার) জন্য সমস্ত সংসারই হল আপন-জন ॥ ৫৮৭॥</p>
<p class="Text para-style-override-7">••</p>
<p class="Text"> নেওয়ার ইচ্ছায় মানুষকে দাস হতে হয় কিন্তু দেওয়ার ইচ্ছায় সে মনিব হয়ে ওঠে ॥ ৫৮৮॥</p>
<p class="Text para-style-override-7">••</p>
<p class="Text">নেওয়ার ভাব থাকলে ভোগ এবং দেওয়ার ভাব থাকলে যোগ হয় ॥ ৫৮৯॥</p>
<p class="Text para-style-override-7">••</p>
<p class="Text">শরীরের প্রয়োজন অনুযায়ী তাকে অন্ন-জল-বস্ত্র তো দিতে হয় কিন্তু শরীরের সঙ্গে সম্পর্কযুক্ত হয়ে নিজেকে অন্ন-জল-বস্ত্র গ্রহণকারী রূপে মনে করা উচিত নয় । নেওয়া হল বন্ধন, আর দেওয়া হল মুক্তি ॥ ৫৯০॥</p>


<p class="Page-Break"> </p>
<p class="Heading" id="toc_marker-42">৩৯) শরণাগতি</p>
<p class="Text">সংসারের আশ্রয় নিলে পরাধীনতা আর ভগবানের আশ্রয় নিলে স্বাধীনতা লাভ হয় ॥ ৫৯১॥</p>
<p class="Text para-style-override-7">••</p>
<p class="Text">ভগবানের আশ্রয় না নিলে তাঁকে জানা অসম্ভব ॥ ৫৯২॥</p>
<p class="Text para-style-override-7">••</p>
<p class="Text">একমাত্র ভগবান ভিন্ন অন্য কারও আশ্রয় না নেওয়াই হল অনন্যতা ॥ ৫৯৩॥</p>
<p class="Text para-style-override-7">••</p>
<p class="Text">সংসারের আশ্রয় গ্রহণই হল ভগবানের শরণাগতিতে বাধা ॥ ৫৯৪॥</p>
<p class="Text para-style-override-7">••</p>
<p class="Text">অন্যকে ভয় হয়, নিজেকে নয় । ভগবান নিজের, তাই তাঁর শরণ নিলে মানুষ চিরকালের জন্য নির্ভয় হয়ে যায় ॥ ৫৯৫॥</p>
<p class="Text para-style-override-7">••</p>
<p class="Text">ভগবানের শরণাগত হওয়ার পর ভক্তকে আর কোনও প্রকারের সন্দেহ, পরীক্ষা, বিপরীত-ভাবনা এবং দোষ-গুণ বিচার করা উচিত নয় ॥ ৫৯৬॥</p>
<p class="Text para-style-override-7">••</p>
<p class="Text">ভগবানের সাথে নিজের নিত্য সম্বন্ধটি চিনে নেওয়াই হল ভগবানের শরণাগত হওয়া । শরণ নিলে ভক্ত নিশ্চিন্ত, নির্ভয়, নিঃশোক ও নিঃশঙ্ক হয়ে যায় ॥ ৫৯৭॥</p>
<p class="Text para-style-override-7">••</p>
<p class="Text">ভগবানের জন্য নিজের ইচ্ছা পরিত্যাগ করাই হল তাঁর শরণাগত হওয়া ॥ ৫৯৮॥</p>
<p class="Text para-style-override-7">••</p>
<p class="Text">শরণাগতি মন বুদ্ধির দ্বারা নয় বরং নিজের (স্বয়ং-এর) দ্বারা হয় ॥ ৫৯৯॥</p>
<p class="Text para-style-override-7">••</p>
<p class="Text">পরমাত্মার আশ্রয়ের চেয়ে শ্রেষ্ঠ অন্য কোনও আশ্রয় নেই ॥ ৬০০॥</p>
<p class="Text para-style-override-7">••</p>
<p class="Text">শরণাগতি ও প্রারব্ধ (ভাগ্য)— এই দুটির তাৎপর্য হল চিন্তার ত্যাগ করা, পুরুষার্থ (শাস্ত্রোক্ত কর্তব্য-কর্ম) ত্যাগ করা নয় ॥ ৬০১॥</p>
<p class="Text para-style-override-7">••</p>
<p class="Text">জীবমাত্রই হল সাক্ষাৎ পরমাত্মার অংশ । সেইজন্য যতদিন জীব নিজ অংশী পরমাত্মার আশ্রয় গ্রহণ না করবে, ততদিন অন্যের আশ্রয় নিয়ে পরাধীন হয়ে থাকবে এবং দুঃখ পেতে থাকবে ॥ ৬০২॥</p>
<p class="Text para-style-override-7">••</p>
<p class="Text">যতদিন মানুষ ভগবানের আশ্রয় গ্রহণ না করবে ততদিন অন্য কোনও আশ্রয় টিঁকে থাকবে না এবং সে দুঃখ পেতেই থাকবে ॥ ৬০৩॥</p>
<p class="Text para-style-override-7">••</p>
<p class="Text">যার মধ্যে নিজের সাধনার অহঙ্কার নেই এবং যে কল্যাণের অন্য কোনও পথ খুঁজে পায় না, সেই ভগবানের শরণাগতির অধিকারী হয় ॥ ৬০৪॥</p>
<p class="Text para-style-override-7">••</p>
<p class="Text">আশ্রয় তারই নেওয়া উচিত যে আমাদের থেকে পৃথক, দূরে, বিমুখ আর ভিন্ন হতে না পারে এবং আমরা তার থেকে পৃথক, দূরে, বিমুখ ও ভিন্ন হতে না পারি ॥ ৬০৫॥</p>
<p class="Text para-style-override-7">••	</p>
<p class="Text">নিজের মধ্যে যদি কোনও রকম বিশেষত্ব চোখে পড়ে, তবে সেটি শরণাগতির পথে অন্তরায় হয়ে থাকে ॥ ৬০৬॥</p>
<p class="Text para-style-override-7">••</p>
<p class="Text"> বেদের সার হল উপনিষদ্, উপনিষদের সার হল গীতা এবং গীতার সার হল ভগবানের শরণাগতি ॥ ৬০৭॥</p>
<p class="Text para-style-override-7">••</p>
<p class="Text">যতক্ষণ পর্যন্ত নিজের শক্তির অহঙ্কার থাকে, ততক্ষণ শরণাগত হওয়া যায় না ॥ ৬০৮॥</p>
<p class="Text para-style-override-7">••</p>
<p class="Text">শরণাগতি খুবই সুগম কিন্তু অহঙ্কারী ব্যক্তির জন্য খুবই কঠিন । ‘আমি কিছু করতে পারি’— এ অহঙ্কার যতদিন থাকবে, ততদিন শরণাগত হওয়া কঠিন ॥ ৬০৯॥</p>
<p class="Text para-style-override-7">••</p>
<p class="Text">ভগবানের শরণ নিলে যেমন তত্ত্বলাভ হয়, নিজের উদ্যোগে সেরূপ হয় না ॥ ৬১০॥</p>
<p class="Text para-style-override-7">••</p>
<p class="Text">সর্বতোভাবে একমাত্র ভগবানেরই শরণ গ্রহণ করা—এর থেকে উৎকৃষ্ট সাধনা আর নেই ॥ ৬১১॥</p>


<p class="Page-Break"> </p>
<p class="Heading" id="toc_marker-43">৪০) সন্ত-মহাত্মা</p>
<p class="Text">সাধু-মহাপুরুষের উপদেশ অনুসারে নিজের জীবন গড়ে তোলাই হল তাঁদের সত্যিকারের সেবা ॥ ৬১২॥</p>
<p class="Text para-style-override-7">••</p>
<p class="Text">যেমন সূের্যর আলো সকলে সমানভাবে পায়, তেমনি সাধু-সন্তের দ্বারা সকলের সমানভাবে হিতসাধন হয় ॥ ৬১৩॥</p>
<p class="Text para-style-override-7">••</p>
<p class="Text">বাইরের প্রকাশ সূের্যর দ্বারা হয় আর অন্তরের প্রকাশ হয় সাধু মহাত্মার দ্বারা ॥ ৬১৪॥</p>
<p class="Text para-style-override-7">••</p>
<p class="Text">সাধু-সন্তের সর্বাপেক্ষা মহৎ সেবা হল— তাঁদের সিদ্ধান্ত অনুসারে নিজের জীবন গড়ে তোলা । কারণ তাঁদের কাছে সিদ্ধান্ত যত প্রিয় হয়, নিজের প্রাণও তত প্রিয় নয় ॥ ৬১৫॥</p>
<p class="Text para-style-override-7">••</p>
<p class="Text">ভগবান, সাধু-সন্ত, ধর্ম ও শাস্ত্র— এঁরা কখনও কারও থেকে বিমুখ হন না, প্রাণীগণই এঁদের থেকে বিমুখ হয় ॥ ৬১৬॥</p>
<p class="Text para-style-override-7">••</p>
<p class="Text">সমুদ্রের ভিতরে কেউ পথ তৈরি করতে পারে না । কিন্তু সাধু-মহাত্মারা সংসারের গ্রন্থ সমূহ থেকে ‘গীতা’ চয়ন করে আমাদের দিয়েছেন— এ তাঁদের কত কৃপা ! ॥ ৬১৭॥</p>
<p class="Text para-style-override-7">••</p>
<p class="Text">ভগবানের কাছ থেকে লাভবান হওয়ার পাঁচটি প্রকার রয়েছে— নামজপ, ধ্যান, সেবা, আজ্ঞাপালন ও সঙ্গ । কিন্তু মহাত্মাদের কাছ থেকে লাভবান হওয়ার জন্য তিনটি প্রকারই উপযোগী— সেবা, আজ্ঞাপালন ও সঙ্গ ॥ ৬১৮॥</p>
<p class="Text para-style-override-7">••</p>
<p class="Text">ধনী ব্যক্তিরা অন্যকে ভৃত্য বানায়— কিন্তু মহাত্মাগণ অন্যকে মহাত্মায় পরিণত করেন ॥ ৬১৯॥</p>
<p class="Text para-style-override-7">••</p>
<p class="Text">ভগবান, মহাত্মা, শাস্ত্র, সদ্বিচার— এই চারটি সাধককে কখনও হতাশ করে না, বরং তার উন্নতি সাধন করে ॥ ৬২০॥</p>
<p class="Text para-style-override-7">••</p>
<p class="Text">অনাসক্ত সাধু-সন্তগণের দ্বারাই সমাজের সর্বাপেক্ষা সংস্কার সাধিত হয় ॥ ৬২১॥</p>
<p class="Text para-style-override-7">••</p>
<p class="Text">সাধু-সন্তগণ সংসারে মানুষকে নিজের দিকে আকর্ষিত করতে আসেন না, ভগবানের অভিমুখী করতে আসেন । যিনি মানুষকে নিজের দিকে (নিজের ধ্যান, পূজা ইত্যাদিতে) নিয়োগ করেন, তিনি হলেন ঈশ্বরদ্রোহী এবং মানুষকে নরকগামী করেন ॥ ৬২২॥</p>


<p class="Page-Break"> </p>
<p class="Heading" id="toc_marker-44">৪১) সংসার (জগৎ)</p>
<p class="Text">সংসারের সংযোগ নিরন্তর বিয়োগরূপী অগ্নিতে জ্বলছে । যার সঙ্গে সংযোগ, সেখানে বিয়োগ নিশ্চিত । আমাদের ভুল এই যে আমরা সেই সংযোগকে নিত্য বলে মনে করি ॥ ৬২৩॥</p>
<p class="Text para-style-override-7">••</p>
<p class="Text">সংসারের সংযোগের বিয়োগ তো অবশ্যম্ভাবী কিন্তু বিয়োগের সংযোগ অবশ্যম্ভাবী নয় । সেইজন্য সংসারের বিয়োগই সত্য ॥ ৬২৪॥</p>
<p class="Text para-style-override-7">••</p>
<p class="Text">বিনাশশীল ঐহিক পদার্থের সম্পর্কের দ্বারা কারও কখনও শোক দূর হতেই পারে না ॥ ৬২৫॥</p>
<p class="Text para-style-override-7">••</p>
<p class="Text">উৎপত্তি-বিনাশশীল বস্তুর বশীভূত না হওয়া অর্থাৎ এদের আশ্রয় না নিলে মানুষের বাস্তবিক জয় হয় ॥ ৬২৬॥</p>
<p class="Text para-style-override-7">••</p>
<p class="Text">যতদিন সংসার-শরীরের ভরসা সম্পূর্ণ রূপে দূর না হয় ততদিন বেঁচে থাকার আশা, মৃত্যুভয়, কর্মাসক্তি ও প্রাপ্তির লালসা— এই চারটির ক্ষয় হবে না ॥ ৬২৭॥</p>
<p class="Text para-style-override-7">••</p>
<p class="Text">মানুষই আসক্তিবশতঃ সংসারের সঙ্গে সম্পর্ক স্থাপন করে, সংসার কখনও সম্পর্ক স্থাপন করে না ॥ ৬২৮॥</p>
<p class="Text para-style-override-7">••</p>
<p class="Text">সংসারের সঙ্গে একাত্ম হয়ে গেলে সংসারের জ্ঞান হয় না এবং পরমাত্মার কাছ থেকে নিজেকে আলাদা করে রাখলে পরমাত্মার জ্ঞান হয় না— এই হল নিয়ম ॥ ৬২৯॥</p>
<p class="Text para-style-override-7">••</p>
<p class="Text">সংসারের সঙ্গে একত্ব আর পরমাত্মার সঙ্গে বিচ্ছিন্নতা ভুল করে মেনে নেওয়া হয়েছে ॥ ৬৩০॥</p>
<p class="Text para-style-override-7">••</p>
<p class="Text">বিনাশশীল বস্তুর সঙ্গে স্বীয় সম্পর্ক স্বীকার করলে অন্তঃকরণ, কর্ম ও পদার্থ তিনটিই মলিন হয়ে যায় আর সম্পর্ক ছিন্ন করলে তিনটিই স্বতঃ পবিত্র হয়ে যায় ॥ ৬৩১॥</p>
<p class="Text para-style-override-7">••</p>
<p class="Text">যতদিন সংসারের সঙ্গে সংযোগ বজায় থাকে ততদিন ভোগ হতে থাকে, যোগ নয় । সংসারের সংযোগ সর্বাংশে মন থেকে বিদায় নিলে যোগ সিদ্ধ হয় অর্থাৎ পরমাত্মার সঙ্গে আপন স্বতঃসিদ্ধ নিত্যযোগের অনুভূতি হয় ॥ ৬৩২॥</p>
<p class="Text para-style-override-7">••</p>
<p class="Text">সংসারের সঙ্গে সম্বন্ধিত সম্পর্কের বিচ্ছেদ ঘটাতে হলে প্রাপ্ত (শরীরাদি) পদার্থকে সংসারের মনে করে সংসারের সেবায় নিয়োজিত করো অথবা জড়তার (শরীরাদি) সঙ্গে সম্পর্ক ছিন্ন করে আপন স্বরূপে স্থিত হও, অথবা এটি (শরীরাদি)সহ ভগবানের শরণাগত হও ॥ ৬৩৩॥</p>
<p class="Text para-style-override-7">••</p>
<p class="Text">উৎপত্তি-বিনাশশীল বস্তুর আশ্রয় নিয়ে তার সঙ্গে সম্পর্ক জুড়ে সুখের আকাঙ্ক্ষাকারী মানুষ কখনও সুখী হতে পারে না— এই হল নিয়ম ॥ ৬৩৪॥</p>
<p class="Text para-style-override-7">••</p>
<p class="Text">বিনাশশীলের দাসত্বই অবিনাশীর দিকে এগোতে দেয় না ॥ ৬৩৫॥</p>
<p class="Text para-style-override-7">••</p>
<p class="Text">সংসারের বস্তু সংসারের কাজের জন্য, নিজের জন্য নয় ॥ ৬৩৬॥</p>
<p class="Text para-style-override-7">••</p>
<p class="Text">সংসার বিশ্বাযোগ্য নয় বরং সেবা করার যোগ্য ॥ ৬৩৭॥</p>
<p class="Text para-style-override-7">••</p>
<p class="Text">বিনাশশীলের প্রতি একাত্মবোধে অশান্তি এবং বন্ধনদশা প্রাপ্ত হয় ॥ ৬৩৮॥</p>
<p class="Text para-style-override-7">••</p>
<p class="Text">মিথ্যাকে মিথ্যা জেনেও যতদিন মিথ্যার আকর্ষণ না দূর হয়, ততদিন সৎ-এর সঙ্গ হয় না (যেমন সিনেমাকে মিথ্যা জেনেও তার প্রতি আকর্ষণ থাকে) ॥ ৬৩৯॥</p>
<p class="Text para-style-override-7">••</p>
<p class="Text">ভগবানের আশ্রয় যেমন কল্যাণকারী হয় তেমনিই অর্থ ইত্যাদি উৎপত্তি-বিনাশশীল বস্তুর আশ্রয় পতনের কারণ হয়ে থাকে ॥ ৬৪০॥</p>
<p class="Text para-style-override-7">••</p>
<p class="Text">যে কোন পার্থিব পদার্থে গুরুত্ব দেওয়াই হল অনর্থের মূল ॥ ৬৪১॥</p>
<p class="Text para-style-override-7">••</p>
<p class="Text">বিশ্বাস ভগবানেই থাকা উচিত । উৎপত্তি-বিনাশশীল বস্তুর উপর বিশ্বাস রাখলে প্রতারিত হতে হবে, দুঃখ পেতে হবে ॥ ৬৪২॥</p>
<p class="Text para-style-override-7">••</p>
<p class="Text">ভগবানের সঙ্গে আমাদের বিয়োগ আর সংসারের সঙ্গে আমাদের সংযোগ কখনও সম্ভব নয় ॥ ৬৪৩॥</p>
<p class="Text para-style-override-7">••</p>
<p class="Text">আমরা সংসারের সঙ্গে কখনও থাকতে পারব না, আবার পরমাত্মা থেকে কখনও আলাদা হতে পারব না ॥ ৬৪৪॥</p>
<p class="Text para-style-override-7">••</p>
<p class="Text">অসতের সঙ্গ থেকেই যাবতীয় দোষ ও বিষম-ভাবের উৎপত্তি হয় ॥ ৬৪৫॥</p>
<p class="Text para-style-override-7">••</p>
<p class="Text">শরীর-সংসারের নিরন্তর পরিবর্তন আমাদের এই ক্রিয়াত্মক উপদেশ প্রদান করে যে তোমার সম্বন্ধ অপরিবর্তনশীল তত্ত্বের (পরমাত্মা) সঙ্গে, নিজের (শরীর-সংসারের) সঙ্গে নয় । আমি (শরীর-সংসার) তোমার সঙ্গে বা তুমি আমার (শরীর-সংসারের) সঙ্গে থাকতে পারবে না ॥ ৬৪৬॥</p>
<p class="Text para-style-override-7">••</p>
<p class="Text">এখন যে বস্তু-ব্যক্তি আদি আমাদের সঙ্গে রয়েছে, এদের সঙ্গে কতদিন থাকব—এ বিষয়ে সকলের চিন্তা-ভাবনা করা প্রয়োজন ॥ ৬৪৭॥</p>
<p class="Text para-style-override-7">••</p>
<p class="Text">আমরা শরীরকে রাখতে চাই, সুখ-স্বাচ্ছন্দ্য চাই, মনের ইচ্ছা পূর্ণ করতে চাই— এ সমস্তই হল অসতের আশ্রয় ॥ ৬৪৮॥</p>
<p class="Text para-style-override-7">••</p>
<p class="Text">যা কোনও সময় থাকে, কোনও সময় থাকে না, কোথাও আছে আবার কোনো স্থানে নেই, কিছুতে আছে আর কিছুতে নেই, কারও কাছে আছে আবার কারও কাছে নেই— বাস্তবে তা নেই-ই ॥ ৬৪৯॥</p>
<p class="Text para-style-override-7">••</p>
<p class="Text">ব্যক্তি-বস্তু থাকে না কিন্তু এদের সঙ্গে মেনে নেওয়া সম্পর্ক বজায় থাকে । এই স্বীকৃত সম্পর্কই হল জন্ম-মৃত্যুর কারণ ॥ ৬৫০॥</p>
<p class="Text para-style-override-7">••</p>
<p class="Text">সমস্ত সংসার নিজের তালে চলে যাচ্ছে । আমরাই তাকে (চলমানকে) ধরে রাখতে চাই আর তা ছেড়ে গেলে কেঁদে মরি ॥ ৬৫১॥</p>
<p class="Text para-style-override-7">••</p>
<p class="Text">যে সংসারের গরজ করে না, তার গরজ সংসার করে । কিন্তু যে সংসারের গরজ করে, সংসার তাকে নিংড়ে নিয়ে ত্যাগ করে ॥ ৬৫২॥</p>
<p class="Text para-style-override-7">••</p>
<p class="Text">যতদিন মানুষ সাংসারিক পদার্থের সঙ্গে সম্পর্ক রাখবে এবং সেগুলোর আবশ্যকতা অনুভব করবে, ততদিন সে কিছুতেই সুখী হবে না ॥ ৬৫৩॥</p>
<p class="Text para-style-override-7">••</p>
<p class="Text">সংসারের অস্তিত্ব মেনে নিলে সংযোগ-বিয়োগ হয় এবং গুরুত্ব দিলে সুখ-দুঃখ হয় ॥ ৬৫৪॥</p>
<p class="Text para-style-override-7">••</p>
<p class="Text">সংসারের অস্তিত্ব বাধাদান করে না, বাধা হচ্ছে এর প্রতি গুরুত্ব হৃদয়ে অঙ্কিত হওয়া । গুরুত্ব প্রভাবিত করলে সংসারের দাসত্ব এসে যায় ॥ ৬৫৫॥</p>
<p class="Text para-style-override-7">••</p>
<p class="Text">সংসারের সংযোগ অনিত্য আর বিয়োগ নিত্য । মানুষের কর্তব্য হল নিত্যকে স্বীকার করা ॥ ৬৫৬॥</p>
<p class="Text para-style-override-7">••</p>
<p class="Text">সংসারের যে বস্তুকে আমরা গুরুত্ব দিই, সেটিই পরমাত্মার প্রাপ্তিতে বাধা দেয়, অথচ তা নিজেও টিঁকে থাকে না ॥ ৬৫৭॥</p>
<p class="Text para-style-override-7">••</p>
<p class="Text">সংসার সত্য হোক বা মিথ্যা হোক— এর সাথে আমাদের সম্পর্কটি মিথ্যার, এতে কোনও সন্দেহ নেই ॥ ৬৫৮॥</p>
<p class="Text para-style-override-7">••</p>
<p class="Text">এ সংসার মেহেন্দি পাতার মতো উপর থেকে সবুজ দেখায় । কিন্তু ভেতরটা পরমাত্মাস্বরূপ লালিমায় পরিপূর্ণ ॥ ৬৫৯॥</p>
<p class="Text para-style-override-7">••</p>
<p class="Text">আমরা স্বয়ং চেতন তথা অবিনাশী এবং সাংসারিক বস্তু হল জড় তথা বিনাশী । দুটোর জাত আলাদা । তাহলে আলাদা জাতের বস্তু আমাদের প্রাপ্য কি করে হতে পারে ? ॥ ৬৬০॥</p>
<p class="Text para-style-override-7">••</p>
<p class="Text">যেমন সূর্য উদয়ের পর নিরন্তর অস্তের দিকে যায়, সেই রকমই উৎপন্ন হওয়ার পর সংসারের সবকিছুই নিরন্তর অভাবের দিকেই চলেছে ॥ ৬৬১॥</p>
<p class="Text para-style-override-7">••</p>
<p class="Text">সংসার বিজাতীয় আর বিজাতীয় বস্তুর সঙ্গে কখনও সম্বন্ধ হয় না, কেবল মেনে নেওয়া হয় । অথচ এই মেনে নেওয়া সম্বন্ধই হল যত অনর্থের মূল ! এটি দূর হলেই মুক্তি স্বতঃসিদ্ধ ॥ ৬৬২॥</p>
<p class="Text para-style-override-7">••</p>
<p class="Text">সাংসারিক বস্তু, সম্মান, কীর্তি, প্রশংসা, স্বাচ্ছন্দ্য, সমাদর আদির প্রতি প্রিয়তাই হল পতনের কারণ ॥ ৬৬৩॥</p>
<p class="Text para-style-override-7">••</p>
<p class="Text">যা আসলে নেই, তার অস্তিত্ব স্বীকার করে নিয়ে তাকে লাভ করা অথবা দূর করতে চাওয়া হল অসতের সঙ্গ ॥ ৬৬৪॥</p>
<p class="Text para-style-override-7">••</p>
<p class="Text">বস্তু, ব্যক্তি ও ক্রিয়ার সম্পর্ক মানুষকে পরাধীন করে তোলে, এগুলির থেকে অনাসক্ত হলে মানুষ স্বাধীন হতে পারে ॥ ৬৬৫॥</p>
<p class="Text para-style-override-7">••</p>
<p class="Text">আমাদের উপর জড়ের (সংসারের) প্রভাব যতদিন থাকবে, জেনে রেখো আমাদের স্থিতিও ততদিন জড়েই থাকবে, চিন্ময় তত্ত্বে নয় ॥ ৬৬৬॥</p>
<p class="Text para-style-override-7">••</p>
<p class="Text">শরীর-সংসারকে ভুলে যাই বলেই (নিদ্রাতে) বিশ্রাম হয় । কিন্তু এর সঙ্গে সম্পর্ক-বিচ্ছেদ হলে হয় পরম-বিশ্রাম, শাশ্বত শান্তি ॥ ৬৬৭॥</p>
<p class="Text para-style-override-7">••</p>
<p class="Text">শরীর-সংসারের সঙ্গ ত্যাগ করতে হলে ভেবে দেখার প্রয়োজন রয়েছে, অভ্যাসের নয় ॥ ৬৬৮॥</p>
<p class="Text para-style-override-7">••</p>
<p class="Text">অনন্ত ব্রহ্মাণ্ডে কোনও বস্তু আমাদের বা আমাদের জন্য নয় ॥ ৬৬৯॥</p>
<p class="Text para-style-override-7">••</p>
<p class="Text">যার কোনও দেশ, কাল, ক্রিয়া, বস্তু, ব্যক্তি, অবস্থা, পরিস্থিতি, ঘটনা আদিতে অ-ভাব আছে, তার কোনও ভাব নেই অর্থাৎ তার সর্বদাই অ-ভাব এবং তা অসৎ—‘<span class="char-style-override-2">নাসতো বিদ্যতে ভাবঃ</span>’ (গীতা ২ ।১৬) ॥ ৬৭০॥</p>


<p class="Page-Break"> </p>
<p class="Heading" id="toc_marker-45">৪২) সদ্গুণ ও দুর্গুণ</p>
<p class="Text">যত দুর্গুণ-দুরাচার আছে সবই মানুষের সৃষ্টি, ভগবানের সৃষ্টি নয় । ভগবান ‘সৎ’ এবং দুর্গুণ-দুরাচার ‘অসৎ’ । সৎ থেকে অসতের উৎপত্তি কি করে হতে পারে ? ॥ ৬৭১॥</p>
<p class="Text para-style-override-7">••</p>
<p class="Text">সংসারে বিমুখ হলে উদ্যোগ ছাড়া-ই সদ্গুণের বিকাশ হয় ॥ ৬৭২॥</p>
<p class="Text para-style-override-7">••</p>
<p class="Text">জীব যখন পরমাত্মার মুখোমুখি হয় তখন সদ্গুণাবলীর বিকাশ হয় কিন্তু যখন সংসারের সম্মুখীন হয় তখন যাবতীয় দুর্গুণের আগমন ঘটে ॥ ৬৭৩॥</p>
<p class="Text para-style-override-7">••</p>
<p class="Text">নিজের দুর্বলতায় দুঃখ হলে আর ভগবানের কৃপায় বিশ্বাস হলে যে দুর্গুণকে দূর করতে চাও তা চলে যাবে আর যে সদ্গুণকে আনতে চাও তা এসে যাবে ॥ ৬৭৪॥</p>
<p class="Text para-style-override-7">••</p>
<p class="Text">সদ্গুণ-সদাচারকে নিজের বলে মেনে নিলে অহঙ্কার জন্ম নেয়, আর দুর্গুণ-দুরাচারকে নিজের বলে মেনে নিলে তা স্থায়ী হয়ে যায় ॥ ৬৭৫॥</p>


<p class="Page-Break"> </p>
<p class="Heading" id="toc_marker-46">৪৩) সৎসঙ্গ ও কুসঙ্গ</p>
<p class="Text">সৎসঙ্গে যত লাভ হয়, একান্তে থেকে সাধনা করলেও তেমন লাভ হয় না ॥ ৬৭৬॥</p>
<p class="Text para-style-override-7">••</p>
<p class="Text">সৎসঙ্গ ধরে থাকলে কিছু না করলেও উন্নতি ঘটে আর কুসঙ্গে কিছু না করলেও পতন হয় ॥ ৬৭৭॥</p>
<p class="Text para-style-override-7">••</p>
<p class="Text">অসতের সঙ্গ ত্যাগ না করলে সৎসঙ্গে প্রত্যক্ষভাবে লাভ হয় না ॥ ৬৭৮॥</p>
<p class="Text para-style-override-7">••</p>
<p class="Text"> কেবল শুনলে সৎসঙ্গ হয় না । সৎসঙ্গ হয়— সতের সঙ্গে সম্পর্কে যুক্ত হলে, সৎকে গুরুত্ব দিলে ॥ ৬৭৯॥</p>
<p class="Text para-style-override-7">••</p>
<p class="Text">সকলের মধ্যে পরিপূর্ণ একমাত্র পরমাত্মাকে দেখাই হল সৎসঙ্গ (সৎ-এর সঙ্গ) ॥ ৬৮০॥</p>
<p class="Text para-style-override-7">••</p>
<p class="Text">ভগবানে প্রেম হওয়াও সৎসঙ্গ, আবার বিনাশশীলের প্রতি প্রেম (মোহ) ভঙ্গ হওয়াও হল সৎসঙ্গ ॥ ৬৮১॥</p>
<p class="Text para-style-override-7">••</p>
<p class="Text">যেমন শরীরের জন্য ভোজন আবশ্যক, তেমনি পারমার্থিক জীবনের জন্য সৎসঙ্গ আবশ্যক ॥ ৬৮২॥</p>
<p class="Text para-style-override-7">••</p>
<p class="Text"> যেমন মনুষ্য-শরীর বারবার পাওয়া যায় না, তেমনি মনুষ্য-জীবনেও সৎসঙ্গ বারবার পাওয়া যায় না ॥ ৬৮৩॥</p>
<p class="Text para-style-override-7">••</p>
<p class="Text">পুরুষার্থের দ্বারা সৎসঙ্গ প্রাপ্ত হয় না, তা কেবল ভগবৎ কৃপায় প্রাপ্ত হয় ॥ ৬৮৪॥</p>
<p class="Text para-style-override-7">••</p>
<p class="Text"> যেখানে স্বার্থ থাকে সেখানে সৎসঙ্গ হয় না, কুসঙ্গ হয় ॥ ৬৮৫॥</p>
<p class="Text para-style-override-7">••</p>
<p class="Text">সর্বাবস্থায় প্রসন্ন থাকার বিদ্যা কেবল সৎসঙ্গের দ্বারাই লাভ হয় ॥ ৬৮৬॥</p>
<p class="Text para-style-override-7">••</p>
<p class="Text">যা যথার্থ তাকে মেনে নেওয়া— এটিই হল সৎসঙ্গ ॥ ৬৮৭॥</p>
<p class="Text para-style-override-7">••</p>
<p class="Text">যেমন জঠরে অগ্নি কমজোর হলে খাদ্য পরিপাক হয় না, তেমনি অন্তরে প্রেম না জাগলে সৎসঙ্গের কথা বোধগম্য হয় না ॥ ৬৮৮॥</p>
<p class="Text para-style-override-7">••</p>
<p class="Text">ভগবানের বিশেষ কৃপার লক্ষণ হল সৎসঙ্গ প্রাপ্তি ॥ ৬৮৯॥</p>
<p class="Text para-style-override-7">••</p>
<p class="Text">ব্যবসা-বাণিজ্যে লাভ-লোকসান— দুই-ই আছে কিন্তু সৎসঙ্গে শুধুই লাভ, লোকসান নেই ॥ ৬৯০॥</p>
<p class="Text para-style-override-7">••</p>
<p class="Text">সৎসঙ্গের বাক্যে গুরুত্ব দিলে মনোভাবে পরিবর্তন হয় এবং বিকার (দোষ) আপনা-আপনি নষ্ট হয়ে যায় ॥ ৬৯১॥</p>
<p class="Text para-style-override-7">••</p>
<p class="Text">ভোগের প্রতি যত আসক্তি হয়, বুদ্ধিও তত সংকুচিত হতে থাকে । ফলে সৎসঙ্গের তাত্ত্বিক কথা পড়ে-শুনেও বুঝতে পারা যায় না ॥ ৬৯২॥</p>
<p class="Text para-style-override-7">••</p>
<p class="Text">সংসার থেকে কিছু নেওয়ার ইচ্ছা জাগলেই কুসঙ্গের আরম্ভ হয়ে যায় ॥ ৬৯৩॥</p>
<p class="Text para-style-override-7">••</p>
<p class="Text">শরীর-সংসারের সঙ্গে নিজের সম্পর্ক মেনে নেওয়া হল কুসঙ্গ ॥ ৬৯৪॥</p>
<p class="Text para-style-override-7">••</p>
<p class="Text">কুসঙ্গে ক্ষতি হয় না, কিন্তু কুসঙ্গকে স্বীকৃতি দিলে ক্ষতি হয় ॥ ৬৯৫॥</p>
<p class="Text para-style-override-7">••</p>
<p class="Text">ঈশ্বর, পরলোক ও ধর্মের অমান্যকারী নাস্তিকের সঙ্গ সর্বাধিক পতনকারী হয়ে থাকে ॥ ৬৯৬॥</p>
<p class="Text para-style-override-7">••</p>
<p class="Text">নিজের মধ্যে কোনও না কোনও দোষ থাকলে তবেই বাইরের কু-সঙ্গের প্রভাব পড়ে । কারণ আকর্ষণ স্বজাতীয়তায় হয়, বিজাতীয়তায় নয় ॥ ৬৯৭॥</p>
<p class="Text para-style-override-7">••</p>
<p class="Text">সৎসঙ্গ, সদ্বিচার, সৎশাস্ত্র ও দুঃখ— এই চারটি বিবেকবানকে সংসার থেকে সম্পর্ক-বিচ্ছেদ করতে সাহায্য করে ॥ ৬৯৮॥</p>
<p class="Text para-style-override-7">••</p>
<p class="Text">অনেক বছর ধরে সাধনা করলেও যে তত্ত্বলাভ হয় না, সৎসঙ্গে তা সত্বর লাভ হতে পারে ॥ ৬৯৯॥</p>
<p class="Text para-style-override-7">••</p>
<p class="Text">সাধনা করার অর্থ হল নিজে ধন উপার্জন করা । কিন্তু সৎসঙ্গ করা যেন ধনী ব্যক্তির পোষ্য হওয়া । যেমন পোষ্যের অন্যের উপার্জিত ধনের প্রাপ্তি ঘটে, তেমনি সৎসঙ্গে যোগ দিলে সাধনা ছাড়াই সাধনা হয়ে থাকে ॥ ৭০০॥</p>


<p class="Page-Break"> </p>
<p class="Heading" id="toc_marker-47">৪৪) সময়</p>
<p class="Text">বিগত ধন পুনঃপ্রাপ্ত হতে পারে কিন্তু বিগত সময় পুনঃপ্রাপ্ত হয় না । ধনের মতো সময়কে বন্দি করে রাখাও যায় না । অতএব সর্বদাই সাবধান হয়ে সময়ের সদুপযোগ করা উচিত ॥ ৭০১॥</p>
<p class="Text para-style-override-7">••</p>
<p class="Text">অর্থ সিন্দুকে বন্দি করে রাখা যেতে পারে কিন্তু সময়কে বন্দি করে রাখা যায় না । সেইজন্য অমূল্য সময়কে ব্যর্থ কাজে নষ্ট করা উচিত নয় ॥ ৭০২॥</p>
<p class="Text para-style-override-7">••</p>
<p class="Text"> যে ব্যক্তি সময়ের সদুপযোগ করে না, সে কোথাও সফল হতে পারে না ॥ ৭০৩॥</p>
<p class="Text para-style-override-7">••</p>
<p class="Text">দেখলে তো মনে হয় যে সময় চলে যাচ্ছে আসলে কিন্তু শরীরের ক্ষয় হয়ে চলেছে ॥ ৭০৪॥</p>
<p class="Text para-style-override-7">••</p>
<p class="Text">ভেবে দেখুন— যে সময় চলে গেছে, ঐ সময়ের সদুপযোগের দ্বারা আমরা পরমাত্মা প্রপ্তির পথে কতটা এগিয়েছি ? ॥ ৭০৫॥</p>


<p class="Page-Break"> </p>
<p class="Heading" id="toc_marker-48">৪৫) সাধক</p>
<p class="Text">নিষিদ্ধ কর্মে যুক্ত কোনও ব্যক্তি সাধক হতে পারে না ॥ ৭০৬॥</p>
<p class="Text para-style-override-7">••</p>
<p class="Text">যে সাধক— সে হয় অসতের প্রতি বিমুখ হবে, নয়তো সৎ-এর সম্মুখীন হবে । দুটোর মধ্যে যে কোনও একটা কাজ তো তাকে করতেই হবে, তখনই সমস্যা মিটবে ॥ ৭০৭॥</p>
<p class="Text para-style-override-7">••</p>
<p class="Text">‘আমাকে ঈশ্বর লাভ-করতেই হবে’— সাধকের এই নিশ্চয়ের প্রতি দৃঢ়তা থাকা খুবই প্রয়োজন ॥ ৭০৮॥</p>
<p class="Text para-style-override-7">••</p>
<p class="Text">সাধক কখনও নিজেকে ভোগী অথবা সংসারী ব্যক্তি বলে মনে করবে না । তার মধ্যে সদা এই জাগৃতি থাকবে যে ‘‘আমি হলাম সাধক’’ ॥ ৭০৯॥</p>
<p class="Text para-style-override-7">••</p>
<p class="Text">জড়ের সঙ্গে সম্পর্কের যত বিচ্ছেদ হতে থাকবে, সাধকের মধ্যে ততই বৈশিষ্ট্য আসতে থাকবে ॥ ৭১০॥</p>
<p class="Text para-style-override-7">••</p>
<p class="Text">সাধক তাকেই বলা হয় যে সবসময় সাবধান থাকে ॥ ৭১১॥</p>
<p class="Text para-style-override-7">••</p>
<p class="Text">সাধকের নিজের স্থিতি (অবস্থান) স্বাভাবিকভাবেই যেন পরমাত্মার সঙ্গে মানা হয়, এইটিই বাস্তবিক কথা । সংসারের সঙ্গে নিজের স্থিতি মেনে নিলে সাধক তার সাধনা থেকে সরে যাবে ॥ ৭১২॥</p>
<p class="Text para-style-override-7">••</p>
<p class="Text">সাধকের ভাবা উচিত যে যদি তাঁর দ্বারা কারও উপকার না হয়, কারও মঙ্গল না হয়, কারও সেবা না হয় তাহলে তিনি কেমন সাধক ? ॥ ৭১৩॥</p>
<p class="Text para-style-override-7">••</p>
<p class="Text">সাধকের সাধনা বা সিদ্ধির ব্যাপারে ভাবা উচিত নয় কিন্তু পরমাত্মা প্রাপ্তির জন্য অবশ্যই ব্যাকুল হতে হবে । কারণ ভাবনা ভগবানের থেকে দূরে সরিয়ে দেয়, কিন্তু ব্যাকুলতা ঈশ্বর-লাভে সহায়ক হয় ॥ ৭১৪॥</p>
<p class="Text para-style-override-7">••</p>
<p class="Text">যতদিন নিজের ব্যক্তিত্বের আভাস থাকবে, ততদিন সাধকের মধ্যে সন্তুষ্টির-ভাব থাকা উচিত নয় ॥ ৭১৫॥</p>
<p class="Text para-style-override-7">••</p>
<p class="Text">নিজেদের মধ্যে মতভেদ থাকা আর নিজের মত অনুসারে সাধনা করে নিজের জীবন তৈরি করা দোষের নয় বরং অন্যের মত খারাপ লাগা, অপরের মতের খণ্ডন করা, তার মতকে ঘৃণা করা হল দোষের ॥ ৭১৬॥</p>
<p class="Text para-style-override-7">••</p>
<p class="Text">যতদিন সাধকের নিজের স্থিতিতে অসন্তোষ না জন্মায়, ততদিন তাঁর উন্নতি হয় না ॥ ৭১৭॥</p>
<p class="Text para-style-override-7">••</p>
<p class="Text">সাধককে কেবল এটুকুই সতর্ক থাকতে হবে যে তাঁর কাছে যে বস্তুটি বিনাশশীল বলে মনে হবে তার প্রতি তিনি মোহগ্রস্ত হবেন না বা তাকে গুরুত্ব দেবেন না । বিনাশশীল বস্তুকে কাজে লাগাবেন, কিন্তু তার দাসত্ব স্বীকার করবেন না ॥ ৭১৮॥</p>
<p class="Text para-style-override-7">••</p>
<p class="Text">সাধককে মতবাদী না হয়ে তত্ত্ববাদী হতে হবে ॥ ৭১৯॥</p>
<p class="Text para-style-override-7">••</p>
<p class="Text">ভোগী ব্যক্তির কাছে নিদ্রা বন্ধুর মতো প্রিয় লাগে, কিন্তু সাধন-ভজনরত ব্যক্তির কাছে নিদ্রা শত্রুর মতো অপ্রিয় হয় ॥ ৭২০॥</p>
<p class="Text para-style-override-7">••</p>
<p class="Text">যারা ভজন করে না তাদের এই অজুহাত যে, এখন তো কলিকাল ! কিন্তু যারা ভজনা করতে চায় তাদের পক্ষে এটি হল অতি উত্তম সময় ॥ ৭২১॥</p>
<p class="Text para-style-override-7">••</p>
<p class="Text">সাধককে সবসময় সাবধান থাকতে হবে । সাবধান থাকার তাৎপর্য হল— কারও থেকে কখনও কিছু না চাওয়া ॥ ৭২২॥</p>
<p class="Text para-style-override-7">••</p>
<p class="Text">যে সাধক হয় সে চব্বিশ ঘণ্টা সাধনা করে ॥ ৭২৩॥</p>
<p class="Text para-style-override-7">••</p>
<p class="Text">উচ্চ থেকে উচ্চতর তথা ক্ষুদ্র থেকে ক্ষুদ্রতর যে কাজই করা হোক না কেন সাধককে সাবধান থাকতে হবে— কোথাও স্বার্থের ভাব যেন না এসে পড়ে ॥ ৭২৪॥</p>
<p class="Text para-style-override-7">••</p>
<p class="Text">আমার কোনও কাজের দ্বারা যেন অন্যে দুঃখ না পায়— এ ব্যাপারে সাধককে প্রতি মুহূর্তে সাবধান থাকতে হবে । অন্যকে দুঃখ দিলে বছরের পর বছর ধরে সাধনা করলেও শান্তি মেলে না ॥ ৭২৫॥</p>
<p class="Text para-style-override-7">••</p>
<p class="Text">সাধক যতটা জানেন, ততটা বুঝে নিয়ে সেইভাবে পালন করা শুরু করে দিলে পরের করণীয় তিনি স্বতঃস্ফূর্তভাবেই পেতে থাকবেন ॥ ৭২৬॥</p>
<p class="Text para-style-override-7">••</p>
<p class="Text">শরীর-সংসারে স্থিত আছে আর স্বয়ং (নিজে) পরমাত্মায় স্থিত আছি । অতএব সাধক নিজেকে সংসারে স্থিত বলে মনে না করে আপন স্থিতি যেন পরমাত্মায় অনুভব করেন ॥ ৭২৭॥</p>
<p class="Text para-style-override-7">••</p>
<p class="Text">‘কী করা উচিত আর কী করা উচিত নয়— সাধকের উচিত তা শাস্ত্রের উপর ছেড়ে দেওয়া এবং কী হওয়া উচিত আর কী হওয়া উচিত নয়’— তা ভগবানের উপর ছেড়ে দেওয়া ॥ ৭২৮॥</p>
<p class="Text para-style-override-7">••</p>
<p class="Text">নিজেকে কখনও সিদ্ধ ভাবা উচিত নয়, বরং সদা সাধক ভাবা উচিত । সিদ্ধ বলে মনে করলে প্রতারিত হতে হয় ॥ ৭২৯॥</p>
<p class="Text para-style-override-7">••</p>
<p class="Text">শাসন করা সাধকের কাজ নয়, বরং তাঁকে তত্ত্বজ্ঞ ও হিতৈষীর শাসনে থাকতে হবে ॥ ৭৩০॥</p>
<p class="Text para-style-override-7">••</p>
<p class="Text">সাধককে বিচার করতে হবে যে, সেই সুখ আমি চাই না, যা চিরকাল থাকবে না আর যা দুঃখ মিশ্রিত ॥ ৭৩১॥</p>
<p class="Text para-style-override-7">••</p>
<p class="Text">সাধনার সুখভোগ সাধকের পক্ষে বিশেষ বাধাস্বরূপ ॥ ৭৩২॥</p>
<p class="Text para-style-override-7">••</p>
<p class="Text">সাধকের উদ্দেশ্য বাক্সর্বস্ব হওয়া নয়, অনুভবী হওয়া । শিক্ষাগত জ্ঞান দ্বারা সে বিদ্বান, বক্তা, লেখক তো হতেই পারে, কিন্তু তত্ত্বজ্ঞ, জীবন্মুক্ত, ভগবৎপ্রেমী হতে পারে না ॥ ৭৩৩॥</p>
<p class="Text para-style-override-7">••</p>
<p class="Text">যার প্রারম্ভের দিকে দৃষ্টি থাকে সে অসাধক, যে পরিণাম দেখে সেই হল সাধক ॥ ৭৩৪॥</p>
<p class="Text para-style-override-7">••</p>
<p class="Text">‘আমি সাধক’— যদি এরূপ অহঙ্কার হয় তবে তা বিঘ্ন স্বরূপ আর যদি (কর্তব্যের পালনে) এই স্বাভিমান হয় তবে তা সহায়ক হয়ে থাকে । ‘আমি সাধক, অন্যেরা অসাধক’, এ হল অহঙ্কার আর ‘আমি সাধন বিরুদ্ধ কাজ কি করে করতে পারি’ এ হল স্বাভিমান ॥ ৭৩৫॥</p>
<p class="Text para-style-override-7">••</p>
<p class="Text">সাধককে সৎ-তত্ত্বের অনুগামী হতে হবে, কোনও ব্যক্তি বা সম্প্রদায় প্রভৃতির নয় ॥ ৭৩৬॥</p>


<p class="Page-Break"> </p>
<p class="Heading" id="toc_marker-49">৪৬) সাধন</p>
<p class="Text">নাম-জপ করাই কেবল ভজনা নয় বরং ভগবৎ অনুকূল যে সব ক্রিয়া ও ভাবের দ্বারা ভগবানে আকর্ষণ বৃদ্ধি পায়, তা সমস্তই হল ভজনা ॥ ৭৩৭॥</p>
<p class="Text para-style-override-7">••</p>
<p class="Text">উদ্দেশ্য যদি হয় একমাত্র ঈশ্বর-লাভের তাহলে সমস্ত ক্রিয়া সাধনায় পরিণত হয় ॥ ৭৩৮॥</p>
<p class="Text para-style-override-7">••</p>
<p class="Text">সংসারের কাজ নির্লিপ্ত থেকে, কর্তব্যমাত্র মনে করে নিষ্পন্ন করা উচিত । কিন্তু ভগবানের কাজে (জপ, ধ্যান আদিতে) তন্ময় হয়ে সেগুলিকে একান্ত আপন মনে করে করা উচিত ॥ ৭৩৯॥</p>
<p class="Text para-style-override-7">••</p>
<p class="Text">সাধক অন্তর থেকে স্বীকার করবে যে ‘আমি ভগবানের আর ভগবান আমার’— তাহলে তাঁর দ্বারা স্বতঃ স্বাভাবিকভাবে সাধনা হবে ॥ ৭৪০॥</p>
<p class="Text para-style-override-7">••</p>
<p class="Text">দিন-রাত ভগবানের ধ্যান ও ভজনে নিবিষ্টমনা ব্যক্তির দ্বারা সংসারের যা হিতসাধন হয় তা দিন-রাত কর্মে সংলগ্ন ব্যক্তির দ্বারা হয় না ॥ ৭৪১॥</p>
<p class="Text para-style-override-7">••</p>
<p class="Text">‘আমায় কেবল পরমাত্মার পথেই চলতে হবে’— এই নিশ্চয়াত্মিকা বুদ্ধি হল সমস্ত সাধনার মূল । কিন্তু সংসারকে স্থায়ী বলে মনে করলে এই বুদ্ধি জাগ্রত হয় না ॥ ৭৪২॥</p>
<p class="Text para-style-override-7">••</p>
<p class="Text">নিজ-সাধনার অহঙ্কারের জন্যই নিজের মধ্যে ন্যূনতা নিয়ে চিন্তা হয়ে থাকে ॥ ৭৪৩॥</p>
<p class="Text para-style-override-7">••</p>
<p class="Text">যে কোনও সাধনা যখন পূর্ণতা পায় তখন বাঁচার ইচ্ছা, মৃত্যু-ভয়, পাওয়ার ইচ্ছা ও কর্মের স্পৃহা—এই চারটির সম্পূর্ণ বিনাশ হয় ॥ ৭৪৪॥</p>
<p class="Text para-style-override-7">••</p>
<p class="Text">সমস্ত সাধনার সার্থকতা হল জড় পদার্থের প্রতি জীবের (আমাদের) যে আসক্তিপূর্ণ সম্পর্ক, সেটি দূর করা ॥ ৭৪৫॥</p>
<p class="Text para-style-override-7">••</p>
<p class="Text">অভ্যাসের নাম ভজন নয়, ভজন হল ভগবানের স্মৃতি ও প্রিয়তার নাম । ভগবানকে আপন মনে না করলে স্মৃতি ও প্রিয়তা জাগ্রত হয় না ॥ ৭৪৬॥</p>
<p class="Text para-style-override-7">••</p>
<p class="Text">সাধনা স্ব-এর দ্বারা হয়, মন-বুদ্ধি-ইন্দ্রিয়ের দ্বারা নয় ॥ ৭৪৭॥</p>
<p class="Text para-style-override-7">••</p>
<p class="Text">ঈশ্বর-লাভের জন্য যত রকমের সাধনা আছে, সেই সমস্ত সাধনাকে পরমাত্মা-প্রাপ্তি থেকেও বেশি সমাদর করা উচিত ॥ ৭৪৮॥</p>
<p class="Text para-style-override-7">••</p>
<p class="Text">সাধনায় বিশেষ শ্রদ্ধা থাকলে সাধনার বৃদ্ধি হয় । সাধনাকে যতটা শ্রদ্ধা জানানো উচিত ততটা না দিলে সাধনায় শিথিলতা দেখা দেয় এবং সফলতা আসে না ॥ ৭৪৯॥</p>
<p class="Text para-style-override-7">••</p>
<p class="Text">যা ঈশ্বরমুখী করে সেই সকল সাধনা হল ‘স্বধর্ম’ আর যা সংসারমুখী করে সেই সকল কর্ম হল ‘পরধর্ম’ ॥ ৭৫০॥</p>
<p class="Text para-style-override-7">••</p>
<p class="Text">যে অন্যকে দুঃখ দেয়, ভজনে তার মন লাগবে না ॥ ৭৫১॥</p>
<p class="Text para-style-override-7">••</p>
<p class="Text">যেরূপ পরিস্থিতিই উপস্থিত হোক না কেন, সেই পরিস্থিতিতেই সাধনা করতে হবে । পরিস্থিতির আনুকূল্য দেখলে সাধনা হবে না ॥ ৭৫২॥</p>
<p class="Text para-style-override-7">••</p>
<p class="Text">সকল সাধনার সারকথা হল— সংসারের সঙ্গে সম্পর্ক ছিন্ন করা আর ভগবানের সাথে নিজের সম্পর্কটিকে জাগ্রত করা ॥ ৭৫৩॥</p>
<p class="Text para-style-override-7">••</p>
<p class="Text">সংসার থেকে অনাসক্তি এবং ঈশ্বরের প্রতি প্রেম— এই হল সকল সাধনার তাৎপর্য ॥ ৭৫৪॥</p>
<p class="Text para-style-override-7">••</p>
<p class="Text">যতই উচ্চাবস্থা লাভ হোক না কেন, নিজের সাধনায় কখনও সন্তুষ্টি আসা উচিত নয় ॥ ৭৫৫॥</p>
<p class="Text para-style-override-7">••	</p>
<p class="Text">যে কোন পরিস্থিতি সামনে আসুক না কেন তাতে প্রসন্ন থাকাই হল ‘ভজনা’ ॥ ৭৫৬॥</p>
<p class="Text para-style-override-7">••</p>
<p class="Text">ভগবানের ভজন করার সময় সংসার মনে রাখবে না আর সংসারের কাজ করার সময় ভগবানকে ভুলবে না ॥ ৭৫৭॥</p>
<p class="Text para-style-override-7">••</p>
<p class="Text">নিজের জন্য জপ-তপ-ধ্যান আদি করা হল আসুরী-ভাব এবং অপরের জন্য জপ-তপ-ধ্যান আদি করা হল মনুষ্যত্ব ॥ ৭৫৮॥</p>
<p class="Text para-style-override-7">••</p>
<p class="Text">যেমন সেই ব্যবসাই ভালো যাতে অর্থ বেশি রোজগার হয়, তেমনিই সেই সাধনা ভালো যাতে মন ভগবানে অধিক মগ্ন থাকে ॥ ৭৫৯॥</p>
<p class="Text para-style-override-7">••</p>
<p class="Text">যে সাধনা সহজ মনে হবে তা আরম্ভ করে দিলে যা কঠিন, তাও সহজ হয়ে যাবে এবং যা বোঝা যেত না তাও বোধগম্য হতে থাকবে ॥ ৭৬০॥</p>
<p class="Text para-style-override-7">••</p>
<p class="Text">করণের (শরীর, ইন্দ্রিয়, মন, বুদ্ধি প্রভৃতির) সহায়তা যতই থাক না কেন, এগুলির উপর নির্ভর করবে না— এ হল করণ-নিরপেক্ষ সাধনা ॥ ৭৬১॥</p>
<p class="Text para-style-override-7">••</p>
<p class="Text">যে বাল্যে ও যৌবনে সাধন-ভজন করে না, সে প্রায়শঃ বার্ধক্যে সাধন-ভজন করতে পারে না ॥ ৭৬২॥</p>
<p class="Text para-style-override-7">••</p>
<p class="Text">সাধনা নির্ধারিত সময়ের ঠাকুরপূজার মতো কোনও এক নির্দিষ্ট সময়ে হয় না, বরং সারাক্ষণ হয়ে থাকে ॥ ৭৬৩॥</p>
<p class="Text para-style-override-7">••</p>
<p class="Text">আমি ‘শরীর’ নই বরং ‘শরীরী’ (শরীরধারী)-এটি ঠিকমতো বুঝলে সব সাধনা সহজ হয়ে যায় ॥ ৭৬৪॥</p>
<p class="Text para-style-override-7">••</p>
<p class="Text">প্রকৃত সাধনা সেটিই যা নিরন্তর (প্রতি ঘণ্টায়, প্রতি মিনিটে) হয় । নিরন্তর সাধনা না হলে এ জন্মে সিদ্ধিলাভ সম্ভব নয় ॥ ৭৬৫॥</p>
<p class="Text para-style-override-7">••</p>
<p class="Text">যদি স্বতঃস্ফূর্তভাবে ভগবানকে মনে না পড়ে, তাঁকে স্মরণ করতে হয়—তবে বুঝতে হবে এখনও সাধনা শুরু হয়নি ॥ ৭৬৬॥</p>
<p class="Text para-style-override-7">••</p>
<p class="Text">সংসারের সম্বন্ধ বজায় রেখে যতই সাধনা করা হোক না কেন, বর্তমানে সিদ্ধিলাভ হবে না ॥ ৭৬৭॥</p>
<p class="Text para-style-override-7">••</p>
<p class="Text">অনুরাগ হলে সাধনা স্বতঃ হয় । অনুরাগ না হলে সাধনা করতে হয় । যা স্বতঃ হয় তা আসল, যা করতে হয় তা নকল ॥ ৭৬৮॥</p>
<p class="Text para-style-override-7">••</p>
<p class="Text">কাজ-কর্ম করার সময় ভগবানের বিস্মরণ তখনই ঘটে যখন সাধক কাজ-কর্মকে নিজের তথা নিজের জন্য মনে করে ॥ ৭৬৯॥</p>
<p class="Text para-style-override-7">••</p>
<p class="Text">প্রকৃতপক্ষে সাধনা ক্রিয়া নয় । অ-সাধনে ক্রিয়া ও পদার্থ মুখ্য থাকে কিন্তু সাধনায় ভাব ও বিবেক মুখ্য হয় ॥ ৭৭০॥</p>
<p class="Text para-style-override-7">••</p>
<p class="Text">সকল সাধনাই কল্যাণকারী । কিন্তু যে সাধনায় আমার রুচি, শ্রদ্ধা-বিশ্বাস ও যোগ্যতা আছে সেই সাধনাই আমার পক্ষে শ্রেষ্ঠ ॥ ৭৭১॥</p>


<p class="Page-Break"> </p>
<p class="Heading" id="toc_marker-50">৪৭) সুখভোগ ও সংগ্রহ</p>
<p class="Text">মানুষের সাংসারিক ভোগ ও সংগ্রহে আসক্তি বেড়ে যাওয়ার সঙ্গে সঙ্গে সমাজে অধর্মও বেড়ে যায় । অধর্ম যত বাড়তে থাকে, সমাজে পাপাচারণ-কলহ-বিদ্রোহ আদি দোষও তত বাড়তে থাকে ॥ ৭৭২॥</p>
<p class="Text para-style-override-7">••</p>
<p class="Text"> যে কোনও রকম ভোগেই লিপ্ত হও না কেন, শেষে সেই ভোগ থেকে অবশ্যই অরুচি হবে, এটি নিয়ম । কিন্তু মানুষ এই ভুল করে যে, সে ওই অরুচিকে প্রাধান্য দিয়ে সেটি স্থায়ী করে না ॥ ৭৭৩॥</p>
<p class="Text para-style-override-7">••</p>
<p class="Text"> ভোগী ব্যক্তি দুঃখ থেকে রেহাই পায় না । কারণ ভোগ জড়তার সঙ্গে সম্পর্কের জন্য হয় এবং জড়তার সঙ্গে সম্পর্কই হল জন্ম-মৃত্যুরূপ মহা দুঃখের কারণ ॥ ৭৭৪॥</p>
<p class="Text para-style-override-7">••</p>
<p class="Text">সাধারণ মানুষের যে ভোগে সুখ প্রতীত হয়, সেই ভোগকে বিবেকবান পুরুষ দুঃখস্বরূপ মনে করে, সেইজন্য সে ওই ভোগে রমণ করে না, তার অধীন হয় না ॥ ৭৭৫॥</p>
<p class="Text para-style-override-7">••</p>
<p class="Text">যতদিন জাগতিক সুখ-ভোগের মনোভাব দূর না হবে, ততদিন যতই পড়াশুনা করো, যতই চতুর ও সমঝদার হও, যতই যোগ্যতাসম্পন্ন হও, যত বড়ই বক্তা হও, যতই পুস্তক লেখ— কিছুতেই পরমশান্তি পাবে না ॥ ৭৭৬॥</p>
<p class="Text para-style-override-7">••</p>
<p class="Text">সাংসারিক পদার্থের সংযোগে প্রাপ্ত সুখ আমার নয় তথা আমার জন্যও নয়, কেননা আমি তো সদা স্থায়ী আর সুখ হল অস্থায়ী ॥ ৭৭৭॥</p>
<p class="Text para-style-override-7">••</p>
<p class="Text">মানুষের মধ্যে ভোগ ও সংগ্রহের প্রবণতার বৃদ্ধি হলে আকাল দেখা দেয় ॥ ৭৭৮॥</p>
<p class="Text para-style-override-7">••</p>
<p class="Text">আমাদের কাছে যে বস্তু, যোগ্যতা, সামর্থ্য আদি আছে— তা সমস্তই সমাজের, আমাদের নিজেদের নয় । আমরা ভুলবশতঃ ওই বস্তু আদিকে নিজেদের ভেবে সুখ ভোগে লিপ্ত হই । এইজন্য বাধ্য হয়ে আমাদের দুঃখ ভোগ করতে হয় ॥ ৭৭৯॥</p>
<p class="Text para-style-override-7">••</p>
<p class="Text"> যেখানে পার্থিব সুখ লাভের সম্ভাবনা দেখা যায়, বুঝে নিও সেখানেই বিপদ আছে ॥ ৭৮০॥</p>
<p class="Text para-style-override-7">••</p>
<p class="Text">কোনও বস্তু বা ব্যক্তি থেকে সুখের আশা করা হল মহা মূর্খতা ॥ ৭৮১॥</p>
<p class="Text para-style-override-7">••</p>
<p class="Text">সাংসারিক ভোগের সুখ তো প্রারম্ভে মিষ্টি মনে হয়, কিন্তু পরিণামে তা বিষের মতো সম্পূর্ণরূপে ক্ষতিকারক হয়ে থাকে ॥ ৭৮২॥</p>
<p class="Text para-style-override-7">••</p>
<p class="Text">মানুষ প্রাপ্ত-বস্তুর দ্বারা নিজে সুখভোগ করতে পারে অথবা তার দ্বারা অপরের সেবাও করতে পারে । ভোগ করলে পতন হয় আর সেবা করলে উত্থান হয় ॥ ৭৮৩॥</p>
<p class="Text para-style-override-7">••</p>
<p class="Text">স্বেচ্ছায় সুখ যে ভোগ করে তাকে কিন্তু নিজের ইচ্ছার বিরুদ্ধে দুঃখ ভোগ করতেই হবে ॥ ৭৮৪॥</p>
<p class="Text para-style-override-7">••</p>
<p class="Text">বস্তু অপরের হিতে ব্যয় করলে তার সদুপযোগ হয় আর নিজে ভোগ করলে তার দুরুপযোগ হয় ॥ ৭৮৫॥</p>
<p class="Text para-style-override-7">••</p>
<p class="Text">যে সুখবুদ্ধিপূর্বক বস্তু, ব্যক্তি, পরিস্থিতি, অবস্থা আদি ভোগ করে, তার মধ্যে ভগবৎ প্রাপ্তির ব্যাকুলতা জাগ্রত হয় না ॥ ৭৮৬॥</p>
<p class="Text para-style-override-7">••</p>
<p class="Text">যতদিন মানুষ জাগতিক ভোগ করবে, ততদিন সে দুঃখ থেকে পরিত্রাণ পাবে না, সে সাধু বা গৃহস্থ—যেই হোক না কেন ॥ ৭৮৭॥</p>
<p class="Text para-style-override-7">••</p>
<p class="Text">সাংসারিক সুখ লাভ হোক বা না হোক, সাংসারিক সুখে যার রুচি রয়েছে তার পতন অনিবার্য ॥ ৭৮৮॥</p>
<p class="Text para-style-override-7">••</p>
<p class="Text">মানুষ যতই সুখ ভোগ করবে ততই সে সুখের দাস হয়ে যাবে আর যত সুখের দাস হবে তত দুঃখ ভোগ করবে । সেইজন্য সুখ-ভোগ ত্যাগ করা অত্যন্ত আবশ্যক ॥ ৭৮৯॥</p>
<p class="Text para-style-override-7">••</p>
<p class="Text">যার বুদ্ধিতে জড়তার (সাংসারিক ভোগ ও সংগ্রহ) প্রাধান্য, সে ব্যক্তি যত বড় পণ্ডিত হোক না কেন তার পতন অবশ্যম্ভাবী । কিন্তু যার বুদ্ধিতে জড়তার প্রাধান্য নেই এবং ভগবৎ প্রাপ্তি যার উদ্দেশ্য, সে ব্যক্তি পণ্ডিত না হলেও তার উত্থান অবশ্যম্ভাবী॥ ৭৯০॥</p>
<p class="Text para-style-override-7">••</p>
<p class="Text">আমরা যা থেকে সুখ গ্রহণ করব তার দাস হতেই হবে । সুখের ভোগী ব্যক্তি কখনও স্বাধীন হতে পারে না ॥ ৭৯১॥</p>
<p class="Text para-style-override-7">••</p>
<p class="Text">আমাদের সুখের ভোগী নয়, সুখের দাতা হতে হবে॥ ৭৯২॥</p>
<p class="Text para-style-override-7">••</p>
<p class="Text"> যোগ হোক বা ভোগ হোক, যেখান থেকেই মানুষ সুখ নিতে চাইবে, সেখানেই সে ফেঁসে যাবে ॥ ৭৯৩॥</p>


<p class="Page-Break"> </p>
<p class="Heading" id="toc_marker-51">৪৮) সুখ ও দুঃখ</p>
<p class="Text">সাংসারিক বস্তুর জন্য যে দুঃখ, ভগবান তার পরোয়া করেন না কিন্তু ভগবানকে না পাওয়ার জন্য যে (সত্যিকারের) দুঃখ, ভগবান তা সহ্য করতে পারেন না ॥ ৭৯৪॥</p>
<p class="Text para-style-override-7">••</p>
<p class="Text">ভগবানের মঙ্গলময় বিধানে যে অনুকূল (সুখদায়ক) বা প্রতিকূল (দুঃখ-দায়ক) পরিস্থিতির উদ্ভব হয়, তা আমাদের কল্যাণের জন্যই হয় ॥ ৭৯৫॥</p>
<p class="Text para-style-override-7">••</p>
<p class="Text">সুখী বা দুঃখী হওয়া ভাগ্যের ফল নয়, বরং মূর্খতার ফল । এই মূর্খতা সৎসঙ্গের দ্বারা দূর হয় ॥ ৭৯৬॥</p>
<p class="Text para-style-override-7">••</p>
<p class="Text">সাধকের সবসময় লোভী ব্যক্তির মতো অন্যের সুখের জন্য লালায়িত থাকতে হবে । এটি হলে সাধক সুখ-দুঃখ থেকে মুক্ত হতে পারবে ॥ ৭৯৭॥</p>
<p class="Text para-style-override-7">••</p>
<p class="Text">নিজের সুখের জন্য উদ্যোগী হওয়ার অর্থ দুঃখকে আমন্ত্রণ জানানো আর অন্যের সুখের জন্য উদ্যোগী হওয়া হল আনন্দকে (দুঃখ-শূণ্য সুখ) আমন্ত্রণ জানানো ॥ ৭৯৮॥</p>
<p class="Text para-style-override-7">••</p>
<p class="Text">সুখদায়ক বা দুঃখদায়ক পরিস্থিতির মূলে আছে কর্মের ফল কিন্তু তারজন্য সুখী বা দুঃখী হওয়া হল নিজের অজ্ঞতা বা মূর্খতার ফল । কর্মফল মেটানো নিজের হাতে নয় কিন্তু মূর্খতা দূর করতে নিজে পুরোপুরি সক্ষম ॥ ৭৯৯॥</p>
<p class="Text para-style-override-7">••</p>
<p class="Text">যে দুঃখদায়ক পরিস্থিতিতে অন্যের সেবা করে তথা দুঃখদায়ক পরিস্থিতিতে দুঃখী হয় না অর্থাৎ সুখের ইচ্ছা করে না, সে সংসার-বন্ধন থেকে সহজে মুক্ত হয়ে যায় ॥ ৮০০॥</p>
<p class="Text para-style-override-7">••</p>
<p class="Text">প্রকৃতিজাত সুখের আসক্তি থাকলে সুখ-দুঃখের যে পরম্পরা তার কোনও অন্ত হয় না ॥ ৮০১॥</p>
<p class="Text para-style-override-7">••</p>
<p class="Text">বাস্তবে অনুকূলতায় সুখী হওয়াই হল প্রতিকূলতায় দুঃখী হওয়ার কারণ, কেননা পরিস্থিতি থেকে উৎপন্ন সুখের ভোগকারী ব্যক্তি কখনও দুঃখ থেকে রেহাই পায় না ॥ ৮০২॥</p>
<p class="Text para-style-override-7">••</p>
<p class="Text">সুখের ইচ্ছা ত্যাগ করানোর জন্যই জীবনে দুঃখ উপস্থিত হয় ॥ ৮০৩॥</p>
<p class="Text para-style-override-7">••</p>
<p class="Text">যে অন্যের থেকে (নিজের জন্য) সুখ চায়, তাকে ভয়ঙ্করভাবে দুঃখ ভোগ করতেই হবে ॥ ৮০৪॥</p>
<p class="Text para-style-override-7">••</p>
<p class="Text">আমাদের দুঃখের কারণ আমরা নিজে, অন্য কেউ নয় । যতদিন আমরা অন্যকে দুঃখের কারণ বলে মনে করব, ততদিন আমাদের দুঃখের শেষ হবে না ॥ ৮০৫॥</p>
<p class="Text para-style-override-7">••</p>
<p class="Text">নিজের সুখে যে সুখী তাকে দুঃখ ভোগ করতেই হয় । অন্যের সুখে যে সুখী তার দুঃখ চিরকালের জন্য দূর হয়ে যায় ॥ ৮০৬॥</p>
<p class="Text para-style-override-7">••</p>
<p class="Text">শরীরকে ‘আমি’ বা ‘আমার’, মনে করাই হল সমস্ত দুঃখের কারণ ॥ ৮০৭॥</p>
<p class="Text para-style-override-7">••</p>
<p class="Text">যতদিন সংসারের সুখ নিতে থাকবে, ততদিন প্রকৃতির সঙ্গে সম্পর্ক থেকে রেহাই নেই ॥ ৮০৮॥</p>
<p class="Text para-style-override-7">••</p>
<p class="Text">বস্তুর অভাববশতঃ দুঃখ হয় না, বরং বস্তু লাভ হোক এই ইচ্ছার জন্য দুঃখ হয় ॥ ৮০৯॥</p>
<p class="Text para-style-override-7">••</p>
<p class="Text">বস্তুর দ্বারা দুঃখের নাশ হয় না, কারণ দুঃখ সৃষ্টি হয় বিচার-শক্তির অভাবে, বস্তুর অভাবে নয় । এজন্য বিচার-বোধের দ্বারা দুঃখের অন্ত হয় ॥ ৮১০॥</p>
<p class="Text para-style-override-7">••</p>
<p class="Text">সুখ আছে নির্বিকল্পতায়, ভোগে নয় ॥ ৮১১॥</p>
<p class="Text para-style-override-7">••</p>
<p class="Text">সংসারে যেখানে সুখ মনে হবে, বিচার-বিবেক সহকারে লক্ষ্য করলে সেখানে দুঃখ দেখতে পাবে । কেননা সংসার হল দুঃখ-স্বরূপ— ‘<span class="char-style-override-2">দুঃখালয়ম্</span>’ (গীতা ৮ ।১৫) ॥ ৮১২॥</p>
<p class="Text para-style-override-7">••</p>
<p class="Text">শুনতে চাই, তাই না শোনার দুঃখ । দেখতে চাই, তাই না দেখার জন্য দুঃখ । বল চাই, তাই নির্বলতার জন্য দুঃখ । যৌবন চাই, তাই বৃদ্ধাবস্থার জন্য দুঃখ । তাৎপর্য এই যে বস্তুর অভাবে দুঃখ হয় না বরং তার আকাঙ্ক্ষা থাকলে এবং তা না পাওয়ার অভাব অনুভূত হলে দুঃখ হয় ॥ ৮১৩॥</p>
<p class="Text para-style-override-7">••</p>
<p class="Text">সংসারের সঙ্গে সম্পর্ক রাখলে দুঃখের শেষ হয় না, অথচ ভগবানের সঙ্গে সম্পর্ক পাতালে সুখের (আনন্দের) শেষ থাকে না ॥ ৮১৪॥</p>
<p class="Text para-style-override-7">••</p>
<p class="Text">যদি সুখ পেতে চাও তাহলে অন্যকে সুখ দাও । যেমন বীজ বপন করবে, তেমন ফসল পাবে॥ ৮১৫॥</p>
<p class="Text para-style-override-7">••</p>
<p class="Text">যেখানে পার্থিব সুখ পাওয়ার সম্ভাবনা মনে হবে, ভেবে নিও সেখানেই বিপদ আছে ॥ ৮১৬॥</p>
<p class="Text para-style-override-7">••</p>
<p class="Text">সব কিছুই পরমাত্মা— ‘<span class="char-style-override-2">বাসুদেবঃ সর্বম্</span>’, কিন্তু তা ভোগ্য নয় । যে তাঁকে ভোগ্য ভেবে সুখ চায়, সে দুঃখ পায় ॥ ৮১৭॥</p>
<p class="Text para-style-override-7">••</p>
<p class="Text">গৃহস্থালীতে যদি সকলের মধ্যে এই মনোভাব থাকে যে কি করে আমি সুখী হব, তাহলে সকলেই দুঃখী হবে । আর যদি এই মনোভাব থাকে যে অন্যে কি করে সুখ পাবে, তাহলে সকলেই সুখী হয়ে যাবে ॥ ৮১৮॥</p>
<p class="Text para-style-override-7">••</p>
<p class="Text">যদি দুঃখ না চাও, তাহলে সাংসারিক সুখ চেয়ো না ॥ ৮১৯॥</p>
<p class="Text para-style-override-7">••</p>
<p class="Text">অন্যে সুখী হোক— এ ভাব থাকলে সকলে সুখী হবে এবং নিজেও সুখী হবে । আমি সুখী হই— এ ভাব থাকলে সকলে দুঃখী হবে এবং নিজেও দুঃখী হবে ॥ ৮২০॥</p>
<p class="Text para-style-override-7">••</p>
<p class="Text">সাংসারিক সুখ কেন স্থায়ী হয় না ? কারণ তা আমাদের বা আমাদের জন্য নয় ॥ ৮২১॥</p>
<p class="Text para-style-override-7">••</p>
<p class="Text">সুখ ভালো লাগে, কিন্তু তার পরিণাম ভালো হয় না । দুঃখ খারাপ লাগে, কিন্তু তার পরিণাম ভালো হয় ॥ ৮২২॥</p>
<p class="Text para-style-override-7">••</p>
<p class="Text">দুঃখদায়ক পরিস্থিতি ভগবানের বিধানে আমাদের কল্যাণের জন্য আসে । অতএব তা মেটানোর চেষ্টা না করে শান্তিপূর্বক সহ্য করা উচিত ॥ ৮২৩॥</p>
<p class="Text para-style-override-7">••</p>
<p class="Text"> যে অন্যের ক্ষতি করে, বাস্তবে সে নিজেরই ভীষণ ক্ষতি করে । আর যে অন্যকে সুখী করে, বাস্তবে সে নিজেকেই সুখী করে ॥ ৮২৪॥</p>
<p class="Text para-style-override-7">••</p>
<p class="Text">দুঃখ এলে প্রসন্ন থাকা হল অনেক উচ্চস্তরের সাধনা ॥ ৮২৫॥</p>
<p class="Text para-style-override-7">••</p>
<p class="Text">পরিস্থিতি থেকে রহিত হওয়ার ক্ষেত্রে মানুষ স্বাধীন নয় । কিন্তু সেটির উপভোগ না করতে, অর্থাৎ তাতে সুখী বা দুঃখী না হওয়াতে মানুষ সর্বতোভাবে স্বাধীন, সমর্থ ও শক্তিসম্পন্ন ॥ ৮২৬॥</p>
<p class="Text para-style-override-7">••</p>
<p class="Text">যতদিন জীবনে অনুকূলতা বা প্রতিকূলতার প্রভাব পড়ে, ততদিন কর্মযোগ, জ্ঞানযোগ, ভক্তিযোগ ইত্যাদি কোনও যোগ সিদ্ধ হয় না ॥ ৮২৭॥</p>
<p class="Text para-style-override-7">••</p>
<p class="Text">সংসার কখনও কাউকে দুঃখ দেয় না, এর সঙ্গে পাতানো সম্পর্ক-ই দুঃখ দেয় ॥ ৮২৮॥</p>
<p class="Text para-style-override-7">••</p>
<p class="Text">সাংসারিক সুখের দ্বারা সাংসারিক দুঃখ কখনও দূর হয় না— এই হল নিয়ম ॥ ৮২৯॥</p>
<p class="Text para-style-override-7">••</p>
<p class="Text">জাগতিক বস্তুর লাভ হলে তৃষ্ণা বাড়ে ও দুঃখ হয় । কিন্তু পরমাত্মা লাভ হলে প্রেম বাড়ে ও আনন্দ হয় ॥ ৮৩০॥</p>
<p class="Text para-style-override-7">••</p>
<p class="Text">দুঃখভোগকারী হয়তো ভবিষ্যতে সুখী হতে পারে কিন্তু দুঃখদানকারী ব্যক্তি কখনও সুখী হতে পারবে না ॥ ৮৩১॥</p>
<p class="Text para-style-override-7">••</p>
<p class="Text">যে সুখের আশায় কারও সঙ্গে সম্পর্ক স্থাপন করে না, সে জীবনকালেও আনন্দে থাকে এবং যখন মারা যায় তখনও আনন্দে মারা যায়, কিন্তু যে কিছু পাওয়ার আশায় সম্পর্ক স্থাপন করে সে জীবনকালেও দুঃখ ভোগ করে এবং দুঃখ নিয়েই মরে ॥ ৮৩২॥</p>
<p class="Text para-style-override-7">••</p>
<p class="Text"> যেমন জলের পিপাসা মানুষকে দুঃখ দেয়, জল দুঃখ দেয় না, তেমনি সংসারের সুখাসক্তি দুঃখ দেয়, সংসার দুঃখ দেয় না ॥ ৮৩৩॥</p>


<p class="Page-Break"> </p>
<p class="Heading" id="toc_marker-52"> ৪৯) সেবা (পরার্থ)</p>
<p class="Text">অন্যের অহিত করলে নিজের অহিত আর অন্যের হিত করলে নিজের হিত হয়— এই হল নিয়ম ॥ ৮৩৪॥</p>
<p class="Text para-style-override-7">••</p>
<p class="Text">সংসারের সম্পর্ক হল ‘ঋণানুবন্ধন’ । এই ‘ঋণানুবন্ধন’ থেকে মুক্তির উপায় হল— সকলের সেবা করা আর কারও থেকে কিছু আকাঙ্ক্ষা না করা ॥ ৮৩৫॥</p>
<p class="Text para-style-override-7">••</p>
<p class="Text">সাধক পরমাত্মাকে সগুণ বা নির্গুণ যে রূপেই পেতে চান তাকে সমস্ত প্রাণীর হিতে রত হতে হবে ॥ ৮৩৬॥</p>
<p class="Text para-style-override-7">••</p>
<p class="Text">সংসারের সেবার জন্যই সাধককে সংসারে থাকতে হবে, নিজের সুখের জন্য নয় ॥ ৮৩৭॥</p>
<p class="Text para-style-override-7">••</p>
<p class="Text">অন্তর থেকে ভগবানের সেবায় রত থাকা সাধকের দ্বারা প্রাণী-মাত্রেরই সেবা হয়, কেননা সব কিছুর মূলে রয়েছেন ভগবান ॥ ৮৩৮॥</p>
<p class="Text para-style-override-7">••</p>
<p class="Text">সাধক তাঁর নিজের বিশাল দুঃখগুলো সহ্য করবেন, কিন্তু অন্যের এতটুকু দুঃখও যেন তার অসহ্য হয় ॥ ৮৩৯॥</p>
<p class="Text para-style-override-7">••</p>
<p class="Text">অন্যকে সুখদানের ইচ্ছার দ্বারা নিজের সুখের ইচ্ছা মিটে যায় ॥ ৮৪০॥</p>
<p class="Text para-style-override-7">••</p>
<p class="Text">কেউ যেন কণামাত্রও দুঃখ না পায়—এই ভাব হল মহান ভজনা ॥ ৮৪১॥</p>
<p class="Text para-style-override-7">••</p>
<p class="Text">যেমন মানুষ অফিসে গেলে সেখানে শুধু অফিসের কাজ করে, তেমনি এ সংসারে এসে কেবল সংসারের জন্য কাজ করা উচিত, নিজের জন্য নয় । তাহলে সহজেই সংসার থেকে সম্পর্ক-বিচ্ছেদ আর নিত্যপ্রাপ্ত পরমাত্মার অনুভূতি হবে ॥ ৮৪২॥</p>
<p class="Text para-style-override-7">••</p>
<p class="Text">সময়, বুদ্ধিমত্তা, সামগ্রী, সামর্থ্য— এই চারটিকে নিজের বলে মনে করা হল এদের অসদুপযোগ করা কিন্তু পরের হিতে লাগানো হল এদের সদুপযোগ করা ॥ ৮৪৩॥</p>
<p class="Text para-style-override-7">••</p>
<p class="Text">সংসর্গজনিত সুখ লাভে যে প্রসন্নতা আসে, সেই প্রসন্নতা যদি অপরকে সুখদানে পাওয়া যায় তবে কল্যাণ হবে, এতে কোনও সন্দেহ নেই ॥ ৮৪৪॥</p>
<p class="Text para-style-override-7">••</p>
<p class="Text">আমরা যে সব সুখ-সুবিধা পেয়েছি তা সংসারের সেবা করার জন্যই পেয়েছি ॥ ৮৪৫॥</p>
<p class="Text para-style-override-7">••</p>
<p class="Text">মনুষ্য-শরীর নিজের সুখ ভোগের জন্য বরং সেবা করার জন্য, অন্যকে সুখ দেবার জন্য ॥ ৮৪৬॥</p>
<p class="Text para-style-override-7">••</p>
<p class="Text">মানুষকে ভগবান এতবড় অধিকার দিয়েছেন যে সে জীবজন্তু, মানুষ, মুনি-ঋষি, সাধু-মহাত্মা, দেব-দেবী, পিতৃলোক, ভূত-প্রেত—সকলের সেবা করতে পারে । অন্য কি কথা—সাক্ষাৎ ভগবানেরও সেবা করতে পারে ॥ ৮৪৭॥</p>
<p class="Text para-style-override-7">••</p>
<p class="Text">সংসারের সেবা না করলে কর্মের প্রতি যে আসক্তি, তা দূর হয় না ॥ ৮৪৮॥</p>
<p class="Text para-style-override-7">••</p>
<p class="Text"> যেমন কোম্পানির কাজ ভালোমতো করলে মালিক প্রসন্ন হয়, তেমনি ভালোমতো সংসারের সেবা করলে ভগবান প্রসন্ন হন ॥ ৮৪৯॥</p>
<p class="Text para-style-override-7">••</p>
<p class="Text"> যেমন মায়ের দুধ তার নিজের জন্য নয়— সন্তানের জন্য তেমনি মানুষের কাছে যে সব সামগ্রী আছে তা তার জন্য নয়—অপরের জন্য ॥ ৮৫০॥</p>
<p class="Text para-style-override-7">••</p>
<p class="Text">যেমন ভোগী পুরুষের ভোগের প্রতি, মোহগ্রস্ত পুরুষের আত্মীয়-স্বজনের প্রতি এবং লোভী পুরুষের ধনের প্রতি রতি থাকে, তেমনিই শ্রেষ্ঠ পুরুষের প্রাণীমাত্রের প্রতি হিতে রতি থাকে ॥ ৮৫১॥</p>
<p class="Text para-style-override-7">••</p>
<p class="Text">ব্যক্তির সেবা করতে হবে আর বস্তুর সদুপযোগ করতে হবে ॥ ৮৫২॥</p>
<p class="Text para-style-override-7">••</p>
<p class="Text"> কেবল পরার্থে কর্ম করলে কর্মের প্রবাহ সংসারের দিকে হয়ে যায় এবং সাধক কর্ম-বন্ধন থেকে মুক্ত হয়ে যায় ॥ ৮৫৩॥</p>
<p class="Text para-style-override-7">••</p>
<p class="Text">যে সর্বত্র পরিপূর্ণ পরমাত্ম-তত্ত্বের সঙ্গে অভিন্নতা অনুভব করতে চায় তার প্রাণীমাত্রের হিতে প্রীতি হওয়া আবশ্যক॥ ৮৫৪॥</p>
<p class="Text para-style-override-7">••</p>
<p class="Text">স্থূল-সূক্ষ্ম-কারণ— এই তিন শরীরের দ্বারা কৃত তীর্থ, ব্রত, দান, তপ, চিন্তন, ধ্যান, সমাধি আদি সমস্ত শুভ কর্ম সকামভাবে অর্থাৎ নিজের জন্য করলে ‘পরধর্ম’ হয়ে যায় আর নিষ্কামভাবে অর্থাৎ অন্যের জন্য করলে ‘স্বধর্ম’ হয়ে যায় ॥ ৮৫৫॥</p>
<p class="Text para-style-override-7">••</p>
<p class="Text">বস্তুর প্রধান উপযোগিতা হল তাকে অন্যের হিতে ব্যয় করা ॥ ৮৫৬॥</p>
<p class="Text para-style-override-7">••</p>
<p class="Text">শ্রেষ্ঠ পুরুষ তিনিই, যিনি নিজেকে পরহিতে সমর্পণ করেন ॥ ৮৫৭॥</p>
<p class="Text para-style-override-7">••</p>
<p class="Text">নিজের জীবন নিজের জন্য নয়, পরের হিতের জন্য ॥ ৮৫৮॥</p>
<p class="Text para-style-override-7">••</p>
<p class="Text">সেবার মূলমন্ত্র হল পরের দুঃখে দুঃখী হওয়া ॥ ৮৫৯॥</p>
<p class="Text para-style-override-7">••</p>
<p class="Text">ভালো করলে সমাজের সেবা হয় । মন্দ-রহিত হলে বিশ্বের সেবা হয় । কামনা-রহিত হলে নিজের সেবা হয় । ভগবানে প্রেম (আপনত্ব) হলে ভগবানের সেবা করা হয় ॥ ৮৬০॥</p>
<p class="Text para-style-override-7">••</p>
<p class="Text">যে আন্তরিকভাবে ভগবদ্মুখী হয় তার দ্বারা স্বাভাবিক ভাবেই অন্যের হিতসাধন হয় ॥ ৮৬১॥</p>
<p class="Text para-style-override-7">••</p>
<p class="Text">সংসার থেকে প্রাপ্ত বস্তু কেবল সংসারের সেবা করার জন্য, অন্য কোনও কাজের জন্য নয় ॥ ৮৬২॥</p>
<p class="Text para-style-override-7">••</p>
<p class="Text">কোনও বস্তু যদি আমাদের ভালো লাগে তবে সেটি নিজের ভোগের জন্য নয় বরং অপরের সেবা করার জন্য ॥ ৮৬৩॥</p>
<p class="Text para-style-override-7">••</p>
<p class="Text">মানুষের সেই কাজ করা উচিত— যাতে তারও মঙ্গল হয়, জগতেরও মঙ্গল হয় বর্তমানে মঙ্গল হয়, পরিণামেও মঙ্গল হয় ॥ ৮৬৪॥</p>
<p class="Text para-style-override-7">••</p>
<p class="Text">শরীরের সেবা করলে সংসারের সঙ্গে সম্বন্ধ স্থাপিত হবে আর (ভগবানের জন্য) সংসারের সেবা করলে ভগবানের সাথে সম্বন্ধ স্থাপিত হবে ॥ ৮৬৫॥</p>
<p class="Text para-style-override-7">••</p>
<p class="Text">যার হৃদয়ে সকলের জন্য হিতাকাঙ্ক্ষা থাকে, সে ভগবানের হৃদয়ে স্থান পায় ॥ ৮৬৬॥</p>
<p class="Text para-style-override-7">••</p>
<p class="Text">পরমার্থে দূরত্ব হয়নি বরং ব্যবহার (আচরণ) ভ্রষ্ট হয়েছে । অতএব আচরণ সঠিক করতে হবে । আচরণ সঠিক হয়— স্বার্থ ও অভিমান ত্যাগ করে অন্যের সেবা করলে ॥ ৮৬৭॥</p>
<p class="Text para-style-override-7">••</p>
<p class="Text">যার মধ্যে অন্যের প্রতি হিতের ভাব থাকে, সে যেখানেই থাকুক— সেখানে থেকেই ঈশ্বরকে লাভ করবে ॥ ৮৬৮॥</p>
<p class="Text para-style-override-7">••</p>
<p class="Text">ভগবানের সম্মুখীন হতে হলে সংসারের প্রতি বিমুখ হতে হবে আর সংসার থেকে বিমুখ হতে হলে নিষ্কামভাবে অন্যের সেবা করতে হবে ॥ ৮৬৯॥</p>
<p class="Text para-style-override-7">••</p>
<p class="Text">সেবা করতে গিয়ে বস্তুর কামনা করা ভুল । যে বস্তু পাওয়া গেছে কেবল তা দিয়েই সেবা করার অধিকার আছে ॥ ৮৭০॥</p>
<p class="Text para-style-override-7">••</p>
<p class="Text">সংসারে অন্যের জন্য যা করবে, পরিণামে সেটাই নিজের জন্য হবে । অতএব অন্যের জন্য ভালটাই করো ॥ ৮৭১॥</p>
<p class="Text para-style-override-7">••</p>
<p class="Text">যে নিজের স্বার্থ-অভিমান ত্যাগ করে কেবল অন্যের হিতসাধনে রত থাকে, তার বেঁচে থাকাই বাস্তবে বেঁচে থাকা ॥ ৮৭২॥</p>
<p class="Text para-style-override-7">••</p>
<p class="Text">যে সেবা নিতে চায় তার জন্য বর্তমানকালটি খুবই খারাপ । কিন্তু যে সেবা করতে চায় তার জন্য বর্তমানকালটি খুবই দামী ॥ ৮৭৩॥</p>
<p class="Text para-style-override-7">••</p>
<p class="Text">আমার কোনও কাজের দ্বারা কেউ যেন বিন্দুমাত্র দুঃখ না পায়— এই ভাব হল ‘সেবা’ ॥ ৮৭৪॥</p>
<p class="Text para-style-override-7">••</p>
<p class="Text">নিঃস্বার্থভাবে অন্যের সেবা করলে ব্যবহার মাধুর্যময় হয় এবং মমতা দূর হয় ॥ ৮৭৫॥</p>
<p class="Text para-style-override-7">••</p>
<p class="Text">পরিবারের সেবা করলে মোহ হয় না, মোহ জন্মায় কিছু-না-কিছু নেওয়ার ইচ্ছা থাকলে ॥ ৮৭৬॥</p>
<p class="Text para-style-override-7">••</p>
<p class="Text">ঈশ্বর-লাভ করে মানুষ সংসারের যতটা উপকার করতে পারে, ততটা দান-পুণ্যের দ্বারা করতে পারে না ॥ ৮৭৭॥</p>
<p class="Text para-style-override-7">••</p>
<p class="Text">আমার প্রতি যার বিদ্বেষ আছে, তার সেবা করলে অধিক লাভ হয়, কেননা সেখানে সেবার বিনিময়ে সুখভোগ থাকে না ॥ ৮৭৮॥</p>
<p class="Text para-style-override-7">••</p>
<p class="Text">কখনও সেবার সুযোগ এলে আনন্দিত হওয়া উচিত, কেননা ভাগ্য প্রসন্ন হয়েছে ॥ ৮৭৯॥</p>
<p class="Text para-style-override-7">••</p>
<p class="Text">সমস্ত প্রাণীর মঙ্গল হতে নিজের মঙ্গলকে আলাদা মনে করলে ‘অহং’ বজায় থাকে যা পরবর্তীকালে সাধকের জীবনে বিঘ্ন সৃষ্টি করে । অতএব সাধকের প্রত্যেক ক্রিয়া হবে সংসারের হিতের জন্য ॥ ৮৮০॥</p>


<p class="Page-Break"> </p>
<p class="Heading" id="toc_marker-53">৫০) স্বভাব</p>
<p class="Text">স্বার্থ ও অহঙ্কার— এই দুটির দ্বারা স্বভাব বিগড়ে যায় । সেইজন্য সাধকের সর্বতোভাবে স্বার্থ ও অহঙ্কার ত্যাগ করা উচিত ॥ ৮৮১॥</p>
<p class="Text para-style-override-7">••</p>
<p class="Text">সাধন ভজন করা সত্ত্বেও বর্তমানে প্রত্যক্ষ লাভ না দেখা দেওয়ার কারণ হল স্বভাব শুদ্ধ না হওয়া । সেইজন্য প্রত্যেক সাধককে নিজের স্বভাব শুধরানোর দিকে বিশেষ মনোযোগ দিতে হবে ॥ ৮৮২॥</p>
<p class="Text para-style-override-7">••</p>
<p class="Text">নিজের স্বভাবকে শুদ্ধ করে তোলার সমান কোনও উন্নতি নেই ॥ ৮৮৩॥</p>
<p class="Text para-style-override-7">••</p>
<p class="Text">যার স্বভাব শোধরাবে, তার কাছে জগৎ শুধরে যাবে ॥ ৮৮৪॥</p>
<p class="Text para-style-override-7">••</p>
<p class="Text">অন্যকে দুঃখ দেওয়া যার স্বভাব, সে অন্যকে দুঃখ দেবে আর নিজেও দুঃখ পাবে । কিন্তু অন্যকে সুখ দেওয়া যার স্বভাব, সে অন্যকে সুখ দেবে, নিজেও সুখী হবে ॥ ৮৮৫॥</p>
<p class="Text para-style-override-7">••</p>
<p class="Text">মানুষ নিজেই নিজের স্বভাব শোধরাতে পারে । অপরে কেবল তাকে উপায় বলে দিতে পারে, তাকে সহায়তা করতে পারে ॥ ৮৮৬॥</p>
<p class="Text para-style-override-7">••</p>
<p class="Text">আমাদের স্বভাব সেদিন শুধরে যাবে যেদিন আমরা নিজেদের প্রতি ন্যায় করব অর্থাৎ নিজেদের শাসন করব এবং অন্যকে ক্ষমা করব ॥ ৮৮৭॥</p>
<p class="Text para-style-override-7">••</p>
<p class="Text">সৎসঙ্গ-সৎগ্রন্থ-সদ্বিচার— এই তিনটির দ্বারা স্বভাব শুধরে যায় ॥ ৮৮৮॥</p>
<p class="Text para-style-override-7">••</p>
<p class="Text">যার স্বভাব শুদ্ধ হয়ে যায়, তার অধোগতি হতে পারে না ॥ ৮৮৯॥</p>
<p class="Text para-style-override-7">••</p>
<p class="Text">‘পরে করব’— এই মনোবৃত্তি ভয়ানক পতনের পথে নিয়ে যায় । যার এই ধরনের স্বভাব, তার উদ্ধার পাওয়া কঠিন ॥ ৮৯০॥</p>


<p class="Page-Break"> </p>
<p class="Heading" id="toc_marker-54">৫১) স্বরূপ</p>
<p class="Text">সাধকের উচিত পরিবর্তনশীল অবস্থাকে না দেখা, বরং যার কখনও পরিবর্তন হয় না অর্থাৎ স্বরূপকে (স্বয়ং-কে) দেখা ॥ ৮৯১॥</p>
<p class="Text para-style-override-7">••</p>
<p class="Text">স্বরূপ হল নিষ্কাম । প্রকৃতির সঙ্গে সম্বন্ধযুক্ত হলে সকামভাব আসে ॥ ৮৯২॥</p>
<p class="Text para-style-override-7">••</p>
<p class="Text">শরীরাদি সব পদার্থ বদলে যাচ্ছে— এটি যে অনুভব করে সে স্বয়ং কখনও বদলায় না । সেইজন্য স্বয়ং-এর বদলানোর অনুভব কখনও কারও হয় না ॥ ৮৯৩॥</p>
<p class="Text para-style-override-7">••</p>
<p class="Text">জীব স্বরূপতঃ অকর্তা অর্থাৎ সুখ-দুঃখ রহিত । কেবল ভ্রান্তিবশতঃ কর্তা হয়ে রয়েছে এবং কর্মফলের সঙ্গে সম্পর্ক স্থাপন করে সুখী বা দুঃখী হয় ॥ ৮৯৪॥</p>
<p class="Text para-style-override-7">••</p>
<p class="Text">ক্রিয়া বা পদার্থের সঙ্গে সম্পর্ক স্থাপন করার জন্যই স্ব-স্বরূপের স্পষ্ট অনুভব হয় না ॥ ৮৯৫॥</p>
<p class="Text para-style-override-7">••</p>
<p class="Text">আমাদের শরীর সংসারের সঙ্গে যুক্ত, কিন্তু আমরা স্বয়ং পরমাত্মার সঙ্গে যুক্ত রয়েছি ॥ ৮৯৬॥</p>
<p class="Text para-style-override-7">••</p>
<p class="Text">আমাদের স্বরূপ হল সত্তা, ‘অহং’ নয় । অতএব ‘অহং’ ছেড়ে আপন স্বতঃসিদ্ধ স্থিতির অনুভব করো ॥ ৮৯৭॥</p>
<p class="Text para-style-override-7">••</p>
<p class="Text">আমাদের স্বরূপ হল নিজের, পরের নয়, যদি তাকে জানা কঠিন হয়, তাহলে সহজ কাজ কোনটি ? ॥ ৮৯৮॥</p>
<p class="Text para-style-override-7">••</p>
<p class="Text">আমাদের অস্তিত্ব বস্তু, ব্যক্তি বা ক্রিয়ার অধীন নয় ॥ ৮৯৯॥</p>
<p class="Text para-style-override-7">••</p>
<p class="Text">আমাদের স্বরূপ সত্তামাত্র । সেই সত্তায় কোনও কিছু মেশানো হল অজ্ঞানতা ও বন্ধন ॥ ৯০০॥</p>
<p class="Text para-style-override-7">••</p>
<p class="Text">আমার সত্তা (স্বরূপ) শরীরের অধীন নয় বরং শরীরের সত্তা আমার অধীন অর্থাৎ আমি শরীর ছাড়া থাকতে পারি, কিন্তু শরীর আমাকে ছাড়া থাকতে পারে না ॥ ৯০১॥</p>


<p class="Page-Break"> </p>
<p class="Heading" id="toc_marker-55">৫২) প্রকীর্ণ</p>
<p class="Text">সাধকের মধ্যে সবসময় এই ভাব থাকবে যে আমি এখানকার অধিবাসী নই, (ভগবানের অংশ হওয়ার জন্য) ভগবৎধামের নিবাসী ॥ ৯০২॥</p>
<p class="Text para-style-override-7">••</p>
<p class="Text">নিজের রোজগারে অপরের অধিকারের এক কণাও যেন না আসে— সেদিকে ভীষণভাবে সাবধান থাকতে হবে ॥ ৯০৩॥</p>
<p class="Text para-style-override-7">••</p>
<p class="Text">যখন চেতন জড়ের সঙ্গে ‘তাদাত্ম্য’ করে নেয় তখন পরিচ্ছিন্নতা অর্থাৎ ‘অহং’ উৎপন্ন হয় । ‘অহং’ থেকে মমতা উত্পন্ন হয়, যা থেকে বিকার জন্ম নেয় । ‘মমতা’ থেকে কামনা উৎপন্ন হয়, যা থেকে অশান্তি হয় ॥ ৯০৪॥</p>
<p class="Text para-style-override-7">••</p>
<p class="Text">সাধক মনে করবেন যে তিনি যা কিছু করছেন তা ভগবানের পূজা, আর যা কিছু হচ্ছে তা ভগবানের লীলা ॥ ৯০৫॥</p>
<p class="Text para-style-override-7">••</p>
<p class="Text">বর্তমানে মানুষ পশুরও অধম হয়ে যাচ্ছে, কারণ পশু তো কেবল নিজের শরীর নির্বাহের বস্তুটি নেয়, অন্যের অধিকার ছিনিয়ে নেয় না । কিন্তু মানুষ অন্যের অধিকার ছিনিয়ে নিয়ে সংগ্রহ করে ॥ ৯০৬॥</p>
<p class="Text para-style-override-7">••</p>
<p class="Text">শারীরিক আবশ্যকতার পূর্তির ব্যবস্থা তো পরমাত্মার দিক থেকে হয় কিন্তু তৃষ্ণার পূর্তির জন্য কোনও ব্যবস্থা নেই ॥ ৯০৭॥</p>
<p class="Text para-style-override-7">••</p>
<p class="Text">সাধক যখন নিজের দোষকে দোষরূপে দেখে সেই দুঃখে দুঃখী হন, যখন দোষ অসহ্য লাগে, তখন আর দোষ টিকে থাকতে পারে না । ভগবানের কৃপা ওই সব দোষের শীঘ্রই নাশ করে ॥ ৯০৮॥</p>
<p class="Text para-style-override-7">••</p>
<p class="Text">নেত্র অপেক্ষা মনের স্মরণ-ক্ষমতা বেশি, মনের থেকে বেশি স্মরণ-ক্ষমতা বুদ্ধির, আর বুদ্ধির থেকে বেশি স্মরণ-ক্ষমতা স্বয়ং-এর । স্বয়ং যে কথাটা ধরে নেয়, সে কথাটা চিরকাল স্মরণে রাখে ॥ ৯০৯॥</p>
<p class="Text para-style-override-7">••</p>
<p class="Text">নিজ নিজ স্থানে অথবা ক্ষেত্রে যে মানুষকে প্রধান বলা হয় সেই অধ্যাপক, আচার্য, নেতা, শাসক, মহন্ত, কথক, পূজারী প্রভৃতি প্রত্যেকের নিজের আচরণে বিশেষভাবে সাবধান থাকা একান্ত প্রয়োজন, যাতে অন্যের উপর তাঁদের সুপ্রভাব পড়ে ॥ ৯১০॥</p>
<p class="Text para-style-override-7">••</p>
<p class="Text">যদি করতে চাও তবে সেবা করো, যদি জানতে চাও তবে নিজেকে জানো, যদি মানতে চাও তবে প্রভুকে মানো— এ তিনের একই পরিণাম হবে ॥ ৯১১॥</p>
<p class="Text para-style-override-7">••</p>
<p class="Text">যেমন কলম ভালো হলে লেখার অক্ষর ভাল হতে পারে, কিন্তু সেইজন্য লেখক ভালো হয়ে যায় না, তেমনি অন্তর থেকে শুদ্ধ হলে ক্রিয়া শুদ্ধ হতে পারে, কিন্তু কর্তা শুদ্ধ হয়ে যায় না ॥ ৯১২॥</p>
<p class="Text para-style-override-7">••</p>
<p class="Text">মানুষ আমাকে যত ভালো বলে মনে করে, তত ভালো আমি নই আবার মানুষ আমায় যত খারাপ মনে করে, তার থেকে আমি বেশি খারাপ— এই বাস্তবিক কথাটা বুঝে ‘লোকে আমাকে ভালো বলবে’ এই ইচ্ছা ত্যাগ করা উচিত এবং নিজের দৃষ্টিতে ভালো থেকে আরও ভালো হওয়ার চেষ্টা করা উচিত ॥ ৯১৩॥</p>
<p class="Text para-style-override-7">••</p>
<p class="Text">সংসর্গ-জনিত সুখের লালসা যতটা ক্ষতিকর, সুখ ততটা ক্ষতিকর নয় । শরীর বজায় থাকুক, এভাব যত ক্ষতিকর, শরীর ততটা ক্ষতিকর নয় । আত্মীয় স্বজনের প্রতি মোহ যতটা ক্ষতিকর, আত্মীয় স্বজন ততটা ক্ষতিকর নয় । অর্থের লোভ যতটা ক্ষতিকর, অর্থ ততটা ক্ষতিকর নয় ॥ ৯১৪॥</p>
<p class="Text para-style-override-7">••</p>
<p class="Text">যা দেখা যায়, সেই সংসারকে আপন বলে মনে না করে তার সেবা করতে হবে । আর যাকে দেখা যায় না, সেই ভগবানকে আপন মনে করতে হবে এবং তাঁকে স্মরণ করতে হবে ॥ ৯১৫॥</p>
<p class="Text para-style-override-7">••</p>
<p class="Text">যে সংসার লাভ হয়েছে তার অপপ্রয়োগ করবে না, যেটুকু জানো (জ্ঞান) সেটির অসম্মান করবে না এবং মেনে নেওয়া পরমাত্মায় সন্দেহ করবে না ॥ ৯১৬॥</p>
<p class="Text para-style-override-7">••</p>
<p class="Text">আমাদের হৃদয়ে জড়তার (শরীর-সংসার) জন্য যতটা আদর রয়েছে পরমাত্মার জন্য ততটাই অনাদর । সেই অনাদরই আমাদের পতনের কারণ, আমাদের অধোগতির কারণ ॥ ৯১৭॥</p>
<p class="Text para-style-override-7">••</p>
<p class="Text">বিনাশশীল পদার্থে গুরুত্ব-দান মানুষকে পদদলিত করে, কিন্তু পরমাত্মায় গুরুত্ব-দান তাকে ঊপরে তুলে দেয় ॥ ৯১৮॥</p>
<p class="Text para-style-override-7">••</p>
<p class="Text">যে যেই বস্তু, ব্যক্তি আদির অপপ্রয়োগ করে, তাকে সেইটি থেকে বঞ্চিত হওয়ার দুঃখ ভোগ করতেই হয় ॥ ৯১৯॥</p>
<p class="Text para-style-override-7">••</p>
<p class="Text">যা নিজের তা সদাই নিজের আর যা নিজের নয় তা কখনও নিজের হয় না ॥ ৯২০॥</p>
<p class="Text para-style-override-7">••</p>
<p class="Text">যা সকলের তা আমারও । যা কখনও কারও নয়, তা আমারও নয় ॥ ৯২১॥</p>
<p class="Text para-style-override-7">••</p>
<p class="Text">সাধকের যে সব বস্তু, ব্যক্তি আদিতে আকর্ষণ মনে হবে, সে সবের মধ্যেই তিনি ভগবানের কথা চিন্তন করবেন ॥ ৯২২॥</p>
<p class="Text para-style-override-7">••</p>
<p class="Text">সবকিছুতে সমানভাবে পরমাত্মাকে দেখা হল সম-দৃষ্টি আর প্রকৃতি তথা তার কার্যকে (শরীর-সংসার) দেখা হল বিষম-দৃষ্টি॥ ৯২৩॥</p>
<p class="Text para-style-override-7">••</p>
<p class="Text">মানুষের নিজের কোনও সংকল্প রাখা উচিত নয় । বরং সে ভগবানের সংকল্পে নিজের সংকল্প মিলিয়ে দেবে অর্থাৎ ভগবানের বিধানে অত্যন্ত প্রসন্ন থাকবে ॥ ৯২৪॥</p>
<p class="Text para-style-override-7">••</p>
<p class="Text">সবসময় সাবধান থাকতে হবে যে আমার দ্বারা কারও কোনও কষ্ট হচ্ছে না তো, কারও ক্ষতি হচ্ছে না তো ? ॥ ৯২৫॥</p>
<p class="Text para-style-override-7">••</p>
<p class="Text">এটা নিয়ম ধারণ করো যে, কেউ আমার মনোবাঞ্ছা পূরণ না করলেও আমি অসন্তুষ্ট হব না ॥ ৯২৬॥</p>
<p class="Text para-style-override-7">••</p>
<p class="Text">সংসারের মালিক হলেন পরমাত্মা আর শরীরের মালিক হলাম আমি— এটি মনে করা ভুল । যিনি সংসারের মালিক, তিনি শরীরেরও মালিক ॥ ৯২৭॥</p>
<p class="Text para-style-override-7">••</p>
<p class="Text">যেমন শিশু সর্বাবস্থায় মাকে ডাকে, তেমনি সর্বাবস্থায় ভগবানকে ডাকো ॥ ৯২৮॥</p>
<p class="Text para-style-override-7">••</p>
<p class="Text">ন্যায়পূর্বক কাজ যে করে তার চিত্তে শান্তি ও অন্যায়পূর্বক কাজ যে করে তার চিত্তে অশান্তি থাকে ॥ ৯২৯॥</p>
<p class="Text para-style-override-7">••</p>
<p class="Text">যাতে নিজের ও পরের, বর্তমানে ও পরিণামে অহিত হয় তা সমস্তই হল অসৎ কর্ম ॥ ৯৩০॥</p>
<p class="Text para-style-override-7">••</p>
<p class="Text">সংসারে যে বস্তু তোমার অধিকারভুক্ত এবং যা প্রাপ্ত রয়েছে, তাও সর্বদা তোমার সাথে থাকবে না তাহলে যে বস্তুতে তোমার অধিকার নেই এবং অপ্রাপ্ত— তার আশা করে কী লাভ ? ॥ ৯৩১॥</p>
<p class="Text para-style-override-7">••</p>
<p class="Text">যদি জানতেই হয় তো অবিনাশীকে জানো, বিনাশীকে জেনে কী হবে ? ॥ ৯৩২॥</p>
<p class="Text para-style-override-7">••</p>
<p class="Text"> ভেবে দেখো— যাতে আমাদের হিত হয় আর যা আমরা করতে পারি, তা কি আমরা করে থাকি ? ॥ ৯৩৩॥</p>
<p class="Text para-style-override-7">••</p>
<p class="Text">যা যাবার তা যাবেই, যা থাকার তা থাকবেই— এটি বুঝে নেওয়াই হল যথার্থ উপলব্ধি ॥ ৯৩৪॥</p>
<p class="Text para-style-override-7">••</p>
<p class="Text">যা পুনরায় শোধরাতে পারব না, সেই রকম উল্টো কাজ কখনও করা উচিত নয় ॥ ৯৩৫॥</p>
<p class="Text para-style-override-7">••</p>
<p class="Text">প্রত্যেক পরিস্থিতি ভগবানের লীলা, তা দেখে দেখে মত্ত হয়ে যাও ॥ ৯৩৬॥</p>
<p class="Text para-style-override-7">••</p>
<p class="Text">দ্বৈত ও অদ্বৈত কেবল মান্যতা, তত্ত্বে না আছে দ্বৈত, না অদ্বৈত ॥ ৯৩৭॥</p>
<p class="Text para-style-override-7">••</p>
<p class="Text">যদি আমি কোনও অপরাধ না করি, আমার কর্ম যদি ঠিক থাকে, তাহলে ভয় থাকা উচিত নয় । যদি ভয় হয় তাহলে কিছু না কিছু, কোথাও না কোথাও আমার ভুল আছে অথবা নিজের নির্দোষিতার উপর আমার দৃঢ় বিশ্বাস নেই ॥ ৯৩৮॥</p>
<p class="Text para-style-override-7">••</p>
<p class="Text">প্রত্যেক কাজের শুরুতে এই বিচার করতে হবে যে এই কাজ আমি কেন করছি ? ॥ ৯৩৯॥</p>
<p class="Text para-style-override-7">••</p>
<p class="Text">কর্মফল ঠিক-বেঠিক মনে হয় আমাদের দৃষ্টিতে । ভগবানের দৃষ্টিতে সব ঠিকঠাক হয়, বেঠিক হয় না ॥ ৯৪০॥</p>
<p class="Text para-style-override-7">••</p>
<p class="Text">অপর কেউ যদি আমার মধ্যে গুণ দেখে তাহলে সেটি তার সজ্জনতা ও উদারতা, কিন্তু সেই গুণকে নিজের বলে মনে করলে তার সজ্জনতা ও উদারতার দুরুপযোগ করা হয় ॥ ৯৪১॥</p>
<p class="Text para-style-override-7">••</p>
<p class="Text">বিদ্যা লাভ করার শ্রেষ্ঠ উপায় হল গুরু-আজ্ঞা পালন করা, তাঁর প্রসন্নতা লাভ করা । তাঁর প্রসন্নতায় যে বিদ্যালাভ হয় তা নিজের উদ্যোগে হয় না ॥ ৯৪২॥</p>
<p class="Text para-style-override-7">••</p>
<p class="Text">ভগবানকে ডাকলে যে কাজ হয় তা বিবেক-বিচারের দ্বারা হয় না ॥ ৯৪৩॥</p>
<p class="Text para-style-override-7">••</p>
<p class="Text">ভগবানের সাথে মিলিত না হওয়ার দুঃখ, সংসারের হাজার-হাজার সুখের চেয়েও অনেক দামি ॥ ৯৪৪॥</p>
<p class="Text para-style-override-7">••</p>
<p class="Text">যেমন বৈদ্য যে ঔষধ দেয় তাতেই আমাদের হিত হয়, তেমনি ভগবান যে বিধান দেন, তাতে আমাদের পরম হিত হয় ॥ ৯৪৫॥</p>
<p class="Text para-style-override-7">••</p>
<p class="Text">যেমন গাভীর শরীরে থাকা ঘি তার কাজে লাগে না, তেমনি শুধু জ্ঞানের কথা শিখে নিলে তাতে কাজ হয় না ॥ ৯৪৬ ॥</p>
<p class="Text para-style-override-7">••</p>
<p class="Text">‘আমি জ্ঞানী’, ‘আমি অজ্ঞানী’— এরূপ ধারণা অজ্ঞানীদেরই হয়ে থাকে ॥ ৯৪৭॥</p>
<p class="Text para-style-override-7">••</p>
<p class="Text">চরিত্রের মাধুর্য হল প্রকৃত মাধুর্য ॥ ৯৪৮॥</p>
<p class="Text para-style-override-7">••</p>
<p class="Text">স্মরণ যদি করতে হয় তো ভগবানকে স্মরণ করো আর কিছু করার হলে ভগবানের সেবা করো ॥ ৯৪৯॥</p>
<p class="Text para-style-override-7">••</p>
<p class="Text">সত্যি কথা স্বীকার করা হল মানুষের ধর্ম ॥ ৯৫০॥</p>
<p class="Text para-style-override-7">••</p>
<p class="Text">প্রত্যেকটি ব্যক্তি যদি নিজে-নিজেই শোধরায়, তবে সমাজও শুধরে যাবে ॥ ৯৫১॥</p>
<p class="Text para-style-override-7">••</p>
<p class="Text">যদি নিজের সন্তান হতে সুখ চাও তবে নিজের মাতা-পিতাকে সুখ দাও, তাঁদের সেবা করো ॥ ৯৫২॥</p>
<p class="Text para-style-override-7">••</p>
<p class="Text">কারও অনিষ্ট চিন্তা করার অর্থ নিজের অনিষ্ট ডেকে আনা ॥ ৯৫৩॥</p>
<p class="Text para-style-override-7">••</p>
<p class="Text">মনে রেখো— ভগবানের প্রতিটি বিধানে আমাদের পরম হিত নিহিত রয়েছে ॥ ৯৫৪॥</p>
<p class="Text para-style-override-7">••</p>
<p class="Text">কোনও কিছু নিয়ে নিজের মধ্যে বিশেষত্ব দেখা হল বাস্তবে পরাধীনতা ॥ ৯৫৫॥</p>
<p class="Text para-style-override-7">••</p>
<p class="Text">অন্তিম সময়ে একাই যেতে হবে, সেইজন্য আগে থেকেই একলা হয়ে যাও অর্থাৎ বস্তু, ব্যক্তি, ক্রিয়া থেকে বিমুক্ত হও, এদের আশ্রয় ত্যাগ করো ॥ ৯৫৬॥</p>
<p class="Text para-style-override-7">••</p>
<p class="Text">গ্রহণযোগ্য সর্বোপরি একটিই নিয়ম হল—ভগবানকে স্মরণে রাখা । ত্যাগ করার যোগ্য সর্বোপরি একটিই নিয়ম সেটি হল কামনা ত্যাগ করা ॥ ৯৫৭॥</p>
<p class="Text para-style-override-7">••</p>
<p class="Text">‘সন্তোষ’— এটি হল সমাজ শোধরাবার মূল মন্ত্র ॥ ৯৫৮॥</p>
<p class="Text para-style-override-7">••</p>
<p class="Text">একত্বের মধ্যে বহুত্ব এবং বহুত্বের মধ্যে একত্ব হল হিন্দু ধর্মের বিশেষত্ব ॥ ৯৫৯॥</p>
<p class="Text para-style-override-7">••</p>
<p class="Text">অসত্যের আশ্রয় গ্রহণকারী ব্যক্তি আমাদের ক্ষতি করতে পারে না ॥ ৯৬০॥</p>
<p class="Text para-style-override-7">••</p>
<p class="Text">সংসারে ঈশ্বর-ভক্তির মতো মূল্যবান আর কোনও বস্তু নেই ॥ ৯৬১॥</p>
<p class="Text para-style-override-7">••</p>
<p class="Text">পরিস্থিতিকে বদলে দেবার উদ্যোগ নিষ্ফলই হয় কিন্তু এর সদুপযোগের উদ্যোগ সফল হয় ॥ ৯৬২॥</p>
<p class="Text para-style-override-7">••</p>
<p class="Text">মানুষ যত বেশি প্রয়োজন সৃষ্টি করে তত বেশি সে পরাধীন হয়ে যায় ॥ ৯৬৩॥</p>
<p class="Text para-style-override-7">••</p>
<p class="Text">এ বড়ই আশ্চর্যর কথা যে পরমাত্মার দেওয়া জিনিস ভালো লাগে, কিন্তু পরমাত্মাকে ভালো লাগে না ॥ ৯৬৪॥</p>
<p class="Text para-style-override-7">••</p>
<p class="Text">মানুষ আমায় ভালো বলে মানুক বা না মানুক, ভালো বলে জানুক বা না জানুক, ভালো বলুক বা না বলুক— কিন্তু আমার ভাব যদি ভালো হয় তবে আমার চিত্ত সর্বদা প্রসন্ন থাকবে এবং মৃত্যুর পর আমার সদ্গতি হবে ॥ ৯৬৫॥</p>
<p class="Text para-style-override-7">••</p>
<p class="Text">যদি খারাপ চিন্তার উদয় হয় তবে সাবধান হও— এই সময় মৃত্যু হলে কী গতি হবে ? যদি সদাই প্রভুর স্মরণ হয় তবে মৃত্যু যে কোনও সময় আসুক— চিন্তা নেই ॥ ৯৬৬॥</p>
<p class="Text para-style-override-7">••</p>
<p class="Text">ব্যক্তিগত জীবন দোষযুক্ত হলে সমগ্র সমাজ কলুষিত হয় এবং ব্যক্তিগত জীবন শোধরালে সমগ্র সমাজ দোষমুক্ত হয়, কেননা ব্যক্তিদের নিয়েই সমাজ গঠিত হয় ॥ ৯৬৭॥</p>
<p class="Text para-style-override-7">••</p>
<p class="Text">ভগবানের বিয়োগে যে দুঃখ (বিরহ) হয়, তা সাংসারিক সুখ থেকে অনেক বেশি আনন্দদায়ক ॥ ৯৬৮॥</p>
<p class="Text para-style-override-7">••</p>
<p class="Text">যে ব্যক্তি ভগবান, শাস্ত্র, গুরুজন এবং জগৎকে ভয় পায়— বাস্তবে সে নির্ভয়তা লাভ করে ॥ ৯৬৯॥</p>
<p class="Text para-style-override-7">••</p>
<p class="Text">যা আমাদের থেকে বিচ্ছিন্ন হবে, তা চিরকালই বিচ্ছিন্ন আর প্রাপ্ত হবে যা, তা চিরকালই প্রাপ্য ॥ ৯৭০॥</p>
<p class="Text para-style-override-7">••</p>
<p class="Text">অপরের প্রসন্নতা থেকে প্রাপ্ত বস্তু দুধের সমান, চেয়ে নেওয়া বস্তু হল জলের সমান আর অপরকে কষ্ট দিয়ে প্রাপ্ত বস্তু হল রক্তের সমান ॥ ৯৭১॥</p>
<p class="Text para-style-override-7">••</p>
<p class="Text">ভুলের জন্য চিন্তা, অনুতাপ না করে ভবিষ্যতের জন্য সাবধান হও— যাতে এই ভুল আর না হয় ॥ ৯৭২॥</p>
<p class="Text para-style-override-7">••</p>
<p class="Text">অস্থায়ী বস্তু এক মিনিটও স্থায়ী হয় না ॥ ৯৭৩॥</p>
<p class="Text para-style-override-7">••</p>
<p class="Text">কেবল ব্যক্তিত্বের অভিমানবশতঃ নিজের মধ্যে বিশেষত্ব চোখে পড়ে ॥ ৯৭৪॥</p>
<p class="Text para-style-override-7">••</p>
<p class="Text">বস্তু ছাড়াও আমরা থাকতে পারি । তাহলে যাকে ছাড়া আমরা থাকতে পারি, তার দাস হব কেন ? ॥ ৯৭৫॥</p>
<p class="Text para-style-override-7">••</p>
<p class="Text">শরীরকে কাছের আর পরমাত্মাকে দূরের বলে মনে হয়— এ হল অজ্ঞান । কারণ শরীর নিত্য-অপ্রাপ্ত আর পরমাত্মা হলেন নিত্য-প্রাপ্ত । শরীরের সঙ্গে আমাদের এক মুহূর্তও সংযোগ হয় না আর পরমাত্মার সাথে আমাদের এক মুহূর্তও বিয়োগ হয় না ॥ ৯৭৬॥</p>
<p class="Text para-style-override-7">••</p>
<p class="Text">শরীরকে সংসার থেকে আর স্বয়ংকে পরমাত্মা থেকে আলাদা মনে করা ভুল ॥ ৯৭৭॥</p>
<p class="Text para-style-override-7">••</p>
<p class="Text">সত্যিকারের ধর্মাত্মার কোনও কিছুর প্রয়োজন থাকে না বরং জগতেরই তাঁকে প্রয়োজন হয় ॥ ৯৭৮॥</p>
<p class="Text para-style-override-7">••</p>
<p class="Text">মানুষ যখন তার বিবেককে অনাদর (অসম্মান) করে তখন তার বিবেক লুপ্ত হয় । কিন্তু যখন সে তার বিবেককে সমাদর করে তখন তার বিবেক এত উৎকর্ষতা লাভ করে যে তা শাস্ত্র তথা গুরু বিনা-ই তাকে পরমাত্মা পর্যন্ত পৌঁছে দেয় ॥ ৯৭৯॥</p>
<p class="Text para-style-override-7">••</p>
<p class="Text">আমি যখন অন্যের কথা শুনি না, তখন অপরে আমার কথা না শুনলে আমার অসন্তুষ্ট হওয়া উচিত নয় ॥ ৯৮০॥</p>
<p class="Text para-style-override-7">••</p>
<p class="Text">অন্তরে লোভ না থাকলে আবশ্যক বস্তু আপনা-আপনি প্রাপ্ত হয়, বস্তুর প্রতি লোভই বস্তুর প্রাপ্তিতে বিঘ্নকারী হয় ॥ ৯৮১॥</p>
<p class="Text para-style-override-7">••</p>
<p class="Text">কোনও ব্যক্তির অসম্মান করা উচিত নয় । অসম্মান করলে বাস্তবে নিজেরই অসম্মান করা হয়, কারণ সমস্ত জগৎ হল ঈশ্বরময় ॥ ৯৮২॥</p>
<p class="Text para-style-override-7">••</p>
<p class="Text">ভারতবর্ষে জন্ম নিয়েও মানুষের ভগবানে মতি হয় না এ বড় আশ্চর্যর কথা, বড় দুঃখের কথা ! কেননা ভারতবর্ষে জন্ম লাভ হয় মুক্ত হওয়ার জন্য । সেইজন্য দেবতাগণও ভারতবর্ষে জন্মগ্রহণ করার ইচ্ছা পোষণ করেন ॥ ৯৮৩॥</p>
<p class="Text para-style-override-7">••</p>
<p class="Text">ধর্মের মূল হল— স্বার্থ ত্যাগ ও অপরের মঙ্গলসাধন ॥ ৯৮৪॥</p>
<p class="Text para-style-override-7">••</p>
<p class="Text">ধর্ম অনুসারে নিজে চলো— এর মতো ধর্মের প্রচার আর কিছুতে নেই ॥ ৯৮৫॥</p>
<p class="Text para-style-override-7">••</p>
<p class="Text">‘আশীর্বাদ দিন’— এটি না বলে আশীর্বাদ পাওয়ার যোগ্য হতে হবে ॥ ৯৮৬॥</p>
<p class="Text para-style-override-7">••</p>
<p class="Text">বর্তমানকেই শোধরাতে হবে । বর্তমান শোধরালে ভূত-ভবিষ্যৎ— দুই শুধরে যাবে ॥ ৯৮৭॥</p>
<p class="Text para-style-override-7">••</p>
<p class="Text">দুঃখী ব্যক্তি অন্যকে দুঃখ দেয় । পরাধীন ব্যক্তিই অন্যকে নিজের অধীন করে ॥ ৯৮৮॥</p>
<p class="Text para-style-override-7">••</p>
<p class="Text">অজ্ঞানী অতীতকে স্বপ্নবৎ মনে করে, কিন্তু জ্ঞানী (বিবেকী) বর্তমানকে স্বপ্নবৎ মনে করে ॥ ৯৮৯॥</p>
<p class="Text para-style-override-7">••</p>
<p class="Text">বস্তুর গুরুত্ব নেই, এর সদুপযোগিতা হল গুরুত্বপূর্ণ ॥ ৯৯০॥</p>
<p class="Text para-style-override-7">••</p>
<p class="Text">ভগবানের আবশ্যকতার অনুভব করাই হল ‘প্রার্থনা’ ॥ ৯৯১॥</p>
<p class="Text para-style-override-7">••</p>
<p class="Text">অসৎ বস্তুর প্রতি লোভ হল অসৎ বস্তুর প্রাপ্তিতে বাধাস্বরূপ, কিন্তু সৎ-এর প্রতি লোভ হল সৎ পরমাত্মালাভে সহায়ক হয় ॥ ৯৯২॥</p>
<p class="Text para-style-override-7">••</p>
<p class="Text">জীবন-যাপনের প্রতিটি কাজে সতর্ক থাকতে হবে— যাতে সময় ও বস্তু যতদূর সম্ভব কম খরচ হয় ॥ ৯৯৩॥</p>
<p class="Text para-style-override-7">••</p>
<p class="Text">‘পর’ (প্রকৃতি)-এর অধীনতা পরাধীনতা এবং ‘পরকীয়’ (ভোগ)-র অধীনতা হল পরম পরাধীনতা । ‘স্ব’ (স্বরূপ)-এর অধীনতা হল স্বাধীনতা এবং ‘স্বকীয়’-র অধীনতা হল পরম স্বাধীনতা ॥ ৯৯৪॥</p>
<p class="Text para-style-override-7">••</p>
<p class="Text">সিনেমা বা টি.ভি দেখলে চারটি হানি হয়— (১) চরিত্রের হানি, (২) সময়ের হানি, (৩) দৃষ্টি-শক্তির হানি, (৪) ধনের (অর্থের) হানি ॥ ৯৯৫॥</p>
<p class="Text para-style-override-7">••</p>
<p class="Text">কিছু করলে প্রকৃতিতে স্থিতি হয় আর কিছু না করলে পরমাত্মায় স্থিতি হয় ॥ ৯৯৬॥</p>
<p class="Text para-style-override-7">••</p>
<p class="Text">যেমন জল স্থির (শান্ত) হলে তাতে মিশে থাকা মাটি নিজে নিজে নীচে বসে যায়, তেমনি বাক্য-মন-বুদ্ধি নীরব (শান্ত, ক্রিয়ারহিত) হলে সব বিকার নিজে নিজে শান্ত হয়ে যায়, ‘অহং’ গলে যায় আর বাস্তবিক তত্ত্বের অনুভূতি হয় ॥ ৯৯৭॥</p>
<p class="Text para-style-override-7">••</p>
<p class="Text">যে নিজে ভালো নয় এবং যার স্বভাবে অপরকে ভালো করার মনোভাব থাকে না, তার মনে হয় যে এখন দিনকাল ভালো নয়॥ ৯৯৮॥</p>
<p class="Text para-style-override-7">••</p>
<p class="Text">যতক্ষণ মানুষ অন্যের অপেক্ষা নিজেতে বিশেষত্ব দেখবে ততক্ষণ সে হয়ত সাধক হতে পারে, কিন্তু সিদ্ধ হতে পারবে না ॥ ৯৯৯॥</p>
<p class="Text para-style-override-7">••</p>
<p class="Text para-style-override-2">পরমাত্মা ‘প্রাপ্ত’ আর সংসারের ‘প্রতীতি’ হয় । যা পাওয়া যায় অথচ দেখা যায় না তাকে ‘প্রাপ্ত’ বলে এবং যা দেখা যায় কিন্তু পাওয়া যায় না, তাকে ‘প্রতীতি’ বলে ॥ ১০০০॥<span></span></p>


<p class="Page-Break"> </p>
<p class="First-End-Page" id="toc_marker-56" xml:lang="en-GB">শেষ পাতা</p>

