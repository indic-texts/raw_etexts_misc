
<p class="First-End-Page para-style-override-1" id="toc_marker-1" xml:lang="en-GB"><span class="char-style-override-1">প্রথম পাতা</span><span class="char-style-override-2"></span></p>
<p class="Titel-Page---Shri-Hari">॥ শ্রীহরিঃ॥</p>
<p class="Title-Page---Book-Name">আনন্দের তরঙ্গ</p>
<p class="Title-Page---Book-Name-Hindi">आनन्दकी लहरें - बंगला</p>
<p class="Title-Page---Tavmev-Mata--pita"> </p>
<p class="Title-Page---Tavmev-Mata--pita">ত্বমেব মাতা চ পিতা ত্বমেব</p>
<p class="Title-Page---Tavmev-Mata--pita">ত্বমেব বন্ধুশ্চ সখা ত্বমেব ।</p>
<p class="Title-Page---Tavmev-Mata--pita">ত্বমেব বিদ্যা দ্রবিণং ত্বমেব</p>
<p class="Title-Page---Tavmev-Mata--pita">ত্বমেব সর্বং মম দেবদেব ॥</p>
<p class="Title-Page---Tavmev-Mata--pita"> </p>
<p class="Title-Page---Author-Name">শ্রদ্ধেয় শ্রী হনুমান প্রসাদজী পোদ্দার   <span class="char-style-override-3"></span></p>
<p class="Title-Page---Gita-Seva-Trust">গীতা সেবা ট্রাস্ট</p>


<p class="Page-Break"> </p>
<p class="Chapter-Heading" id="toc_marker-2">নিবেদন</p>
<p class="Text">শাস্ত্রের তত্ত্বকথা মহাপুরুষদের আলোচনায় সরস এবং স্বাদু হয়ে ওঠে । একথা যাঁরা প্রবচনাদির অনুষ্ঠানে যান, তাঁরাই জানেন । যাঁরা নিজেদের জীবনে শাস্ত্রবচনকে ফলিতরূপ দিয়েছেন, তাঁদের ব্যক্তিগত অভিজ্ঞতার আলোকে অনেক আপাতদুর্বোধ্য বিষয়ও স্পষ্ট ও উজ্জ্বল হয়ে ওঠে । তার ওপর ব্যাখ্যাকর্তা যদি হন পরম প্রেমিক ভক্ত, তাহলে শ্রোতার কিছু অধিক লাভ হয়, এক প্রেমিকের হৃদয়-উৎসারিত ঈশ্বরানুরাগের স্পর্শ তাঁর বাণী-বাহিত হয়ে অপরের হৃদয়কেও প্রেম-রসে জারিত করতে পারে । যাঁরা আগ্রহী, তাঁরা এই ক্ষুদ্র পুস্তকটি পাঠ করে দেখুন, আনন্দের তরঙ্গে হৃদয়ে আন্দোলন জাগে কিনা । আমরা অধিক বলা নিষ্প্রয়োজন বলে মনে করি ।<span class="char-style-override-4"></span></p>


<p class="Page-Break"> </p>
<p class="Chapter-Heading" id="toc_marker-3">আনন্দের তরঙ্গ</p>
<p class="Text">‘পুত্র, পত্নী এবং ধনসম্পদ থেকে প্রকৃত তৃপ্তি হতে পারে না । যদি হত, তবে এতদিনে কোন না কোন জীব-প্রজাতির মধ্যে তা অবশ্যই হয়ে যেত । প্রকৃত তৃপ্তির একমাত্র আশ্রয় হলেন পরমাত্মা, যাঁকে পাওয়া গেলে জীব চিরকালের মতো তৃপ্ত হয়ে যায় ।’ </p>
<p class="Text">‘দুঃখ মনুষ্যত্বের বিকাশের সাধন । প্রকৃত মানুষের জীবন দুঃখের মধ্যেই বিকশিত হয়ে ওঠে । তাপিত করলেই (আগুনে পোড়ালেই) সোনার রং উজ্জ্বল হয় ।’</p>
<p class="Text">‘নিত্য প্রফুল্লমুখে থাকো । কখনো মুখকে মলিন কোরো না একথা দৃঢ়ভাবে মনের মধ্যে গেঁথে নাও যে, তোমার জন্য জগতে শোকের উৎপত্তিই হয়নি । আনন্দস্বরূপে প্রফুল্লতা ছাড়া অন্য কোন চিন্তার স্থানই বা কোথায় ?’</p>
<p class="Text">‘সব জায়গায় শ্রীভগবানের মধুর মূর্তি দেখে আনন্দে মগ্ন থাকো—যার কাছে সর্বত্র তাঁর মাধুের্যর প্রকাশ প্রতিভাত হয়, সে তো নিজেই আনন্দস্বরূপতা লাভ করেছে ।’ (সে নিজেই আনন্দস্বরূপ) ।</p>
<p class="Text">‘শান্তি তো তোমার ভিতরে (অন্তরে) । কামনারূপিণী ডাকিনীর প্রভাব কেটে গেলেই শান্তির দর্শনলাভ হয় । বৈরাগ্যের মহামন্ত্রের দ্বারা কামনাকে তাড়িয়ে দাও, আর দেখো সর্বত্র শান্তির শান্তমূর্তি ।’ </p>
<p class="Text">‘যেখানেই সম্পত্তির থাকে সেখানেই সুখ থাকে, কিন্তু সম্পত্তির প্রকারভেদে সুখেরও প্রকারভেদ হয় । দৈবী-সম্পদ্-সম্পন্নদের পরমাত্ম-সুখ লাভ হয়, আসুরীসম্পদযুক্তদের আসুরী সুখ, আর নরকের কীটেদের নরক-সুখ ।’</p>
<p class="Text">‘কোন অবস্থাতেই মনকে ব্যথিত হতে দিও না, মনে রেখো, ভগবানের রাজত্বে কখনোই ভুল হয় না, আর তাঁর কোন বিধানই দয়াহীন হতে পারে না ।’</p>
<p class="Text">‘ভগবানের ওপর বিশ্বাস রেখে নিজের জীবনের রজ্জু চিরকালের মতো তাঁর চরণে বেঁধে দাও, তাহলেই নির্ভয়তা তোমার চরণের দাসী হয়ে যাবে ।’</p>
<p class="Text">‘যা চলে গেছে, তা নিয়ে চিন্তা কোরো না । এখন যা করণীয় তা-ই নিয়ে ভাবো  আর এই কথা ভাবো যে, বাকি সারা জীবন যেন শ্রীভগবানের কাজে ব্যয়িত হয় ।’</p>
<p class="Text">‘ধন্য সে-ই, যার জীবনের প্রতিটি ক্ষণ নিজের প্রিয়তম পরমাত্মার প্রসন্নতার মধ্যে কাটে, তা সেই প্রসন্নতা মিলনে হোক অথবা বিরহে, স্বর্গে অথবা নরকে, মানে কিংবা অপমানে, মুক্তিতে অথবা বন্ধনে ।’</p>
<p class="Text">‘সর্বদাই নিজের হৃদয়কে উলটে-পালটে তন্ন তন্ন করে খুঁজে দেখতে থাকো যেন তার মধ্যে কাম, ক্রোধ, শত্রুতার ভাব, ঈর্ষা, ঘৃণা, হিংসা, মান অথবা মদরূপী শত্রু বাসা বেঁধে না থাকে । এদের মধ্যে যাকেই দেখতে পাবে, তৎক্ষণাৎ মেরে তাড়িয়ে দেবে । তবে দেখতে হবে অত্যন্ত তীক্ষ্ণ দৃষ্টিতে সতর্ক হয়ে, কারণ এরা চুপচাপ নিঃশব্দে অন্তরে প্রবেশ করে লুকিয়ে থাকে আর সুযোগ পাওয়ামাত্রই নিজেদের ভয়ংকর চেহারা প্রকাশ করে ।’</p>
<p class="Text">‘আপাতদৃষ্টিতে কারো বাইরের আচরণ দেখে তাকে পাপী বলে ধরে নিও না । হতে পারে, তার ওপর মিথ্যা দোষারোপ করা হচ্ছে, আর সে নিজেকে নির্দোষ প্রমাণ করার মতো পরিস্থিতিতে নেই । অথবা এমনও হতে পারে যে, সে হয়তো বিশেষ কোন পরিস্থিতিতে পড়ে নিজের অনিচ্ছা সত্ত্বেও কোন খারাপ কাজ করে ফেলেছে, কিন্তু তার অন্তঃকরণ তোমার তুলনায় অনেক বেশি পবিত্র ।’</p>
<p class="Text">‘এই আমার বাড়ি, এর মাল-মশলার এক-এক কণার মধ্যে মমত্ব ভরে রয়েছে  এটাকে বিক্রি করে দিলাম তার বদলে হুন্ডি (বিক্রির দরপত্র) আমার হাতে এসে গেল । এর পরে বাড়িতে আগুন লেগে গেল । আমি বলতে লাগলাম, ‘খুব ভালো হল, আমি তো টাকা পেয়ে গেছিই ।’ বাড়ির ওপর মমতা কেটে যেতেই বাড়ি পুড়ে যাওয়ার দুঃখ রইল না । এখন হুন্ডির কাগজে এসেছে ‘মম-তা’, বিশাল বড় বাড়ি থেকে সমস্ত ‘মম’-তা বহির্গত হয়ে এসে জমা হয়েছে ছোট্ট একটা কাগজের টুকরোর মধ্যে । এখন হুন্ডির দিকে কাউকে নজর দিতেও দেবে না । এরপর হুন্ডি বেচে দিলাম, টাকার থলি এলো আমার হাতে । এখন হুন্ডির কাগজ ছিঁড়ে যাক, জ্বলে যাক, আমার কোনই চিন্তা নেই । এখন সমস্ত মমতা টাকার থলির ওপরে এসে গেছে । এখন শুধু সেটা সামলানোই কাজ । এর পরে সেই টাকা কোন মহাজনকে দিয়ে দিলাম । এখন তার কাছ থেকে সেই টাকা চুরি হয়ে গেলেও আমার কিছু এসে যায় না । তার খাতায় আমার টাকা জমা থাকা চাই আর সেই মহাজনের ফার্ম যেন চালু থাকে । এখন যদি চিন্তা থাকে তো, তা হল এই যে, ওই ফার্ম যেন দেউলিয়া না হয়ে যায় । এইভাবে যার ওপর ‘মম’-তা হয়, তার জন্যই চিন্তা থাকে । এই ‘মম’-তাই হল সর্বদুঃখের মূল । বাস্তব পক্ষে ‘আমার’ বলে কোন বস্তুই নেই । আমার যদি হত তো সঙ্গে যেত । এই শরীর পর্যন্ত সঙ্গে যায় না । মিথ্যাই ‘আমার’ বলে ভেবে দুঃখের বোঝা বয়ে চলা । যার বস্তু তাকে সমর্পণ করো । জগতের সব পদার্থ থেকে ‘মমত্ব’ সরিয়ে নিয়ে এসে কেবল পরমাত্মাকেই ‘আমার’ করে নাও । তাহলেই দুঃখের মূল কাটা পড়বে ।’’</p>
<p class="Text">‘এই সংসারে সবাই সরাইখানার মুসাফির, কিছুক্ষণের জন্য এক জায়গায় জড়ো হয়েছি মাত্র, সকলকেই সময় হলেই এখান থেকে চলে যেতে হবে । বাড়ি-ঘর কারোরই নয়, তাহলে এ-সবের জন্য কারো সঙ্গে লড়াই করা কেন ?’</p>
<p class="Text">‘জগতে জড় বলে কিছু নেই, আমাদের জড় বৃত্তিই আমাদের জড়কে দর্শন করাচ্ছে । প্রকৃতপক্ষে, যেখানেই দেখো সেখানেই সেই পরম সুখস্বরূপ নিত্য-চৈতন্য পরিপূর্ণ হয়ে রয়েছে । তুমি-আমি কেউ-ই তার থেকে ভিন্ন নই । তাহলে কীজন্য দুঃখ পাচ্ছো ? সদা-সর্বদা নিজানন্দে নিমগ্ন থাকো ।’</p>
<p class="Text">‘যেখানে গুণেদের (সত্ত্ব, রজঃ, তমঃ) আধিপত্য নেই, সেখানে চলে যাও । তাহলেই নির্ভয় এবং নিশ্চিন্ত হয়ে যাবে । এই গুণেরাই হল সকল দুঃখের পুঞ্জস্বরূপ ।’</p>
<p class="Text">‘অপরের পাপের প্রায়শ্চিত্তের কথা ভেবো না, প্রথমে নিজের পাপরাশির প্রায়শ্চিত্ত করো ।’</p>
<p class="Text">‘কাউকে দোষ করতে দেখে তাকে ঘৃণা কোরো না, বা তার অমঙ্গল কামনা কোরো না । তা যদি না করো, তাহলে তার দুর্মতি কবে দূর হবে তার ঠিক নেই, কিন্তু তোমার নিজের অন্তরে ঘৃণা, ক্রোধ, দ্বেষ এবং হিংসা অবশ্যই স্থান পেয়ে যাবে । তাহলে ফল হল এই যে, তোমার এবং তার দোষগুলোর নাম আলাদা-আলাদা হতে পারে, কিন্তু যেখানে তার মধ্যে ছিল একটা দোষ, সেখানে তোমার মধ্যে এসে গেল (চারটি) দোষ ।’</p>
<p class="Text">‘অন্যের পাপকে প্রকাশ করার বদলে তার বন্ধু হয়ে অন্যের দৃষ্টি থেকে তা আড়াল করো । সূচ কাপড়ে ছিদ্র করে, কিন্তু সুতো নিজের শরীরের অংশের দ্বারা সেই ছিদ্রকে ভরে দেয় । এই রকমেই নিজের শরীর পর্যন্ত সমর্পণ করে পরের ছিদ্র বা দোষগুলি সারিয়ে তুলতে চেষ্টা করো, ছিদ্র কোরো না । সুতো হও, সূচ নয় ।’</p>
<p class="Text">‘ভগবানকে সঙ্গে রেখে কাজ করলে পাপের থেকে রক্ষা পাওয়া যায়, কাজেও সফলতা আসে ।’</p>
<p class="Text">‘নিজের মন-ই প্রকৃত শত্রু । তাকে জয় করার জন্যই চেষ্টা জারি রাখতে হয় । ন্যায়পরায়ণ এবং ধার্মিক শত্রুকে অন্যায়কারী এবং অধার্মিক বন্ধুর তুলনায় ভালো বলে মনে করা উচিত ।’</p>
<p class="Text">‘নিজের স্বাধীনতা বাঁচাতে গিয়ে অন্যেকে পরাধীন বানানো একান্ত অনুচিত ।’</p>
<p class="Text">‘যদি কেউ অপরকে চুপচাপ বসিয়ে রেখে নিজের কথা শোনাতে এবং বোঝাতে পছন্দ করেন, তাহলে তারও ওইরকমেই ব্যক্তির কথা শোনার জন্য প্রস্তুত থাকা উচিত ।’</p>
<p class="Text">‘আপনি যদি অপরকে সহনশীল দেখতে চান তো আগে নিজে সহনশীল হোন ।’</p>
<p class="Text">‘যদি আপনি মনে করেন যে, অন্যের ইচ্ছার বিরুদ্ধে আপনার কাজ করার অধিকার আছে তাহলে তারও আপনার ইচ্ছার বিরুদ্ধে কাজ করার সেই অধিকার আছে বলে আপনাকে বুঝতে হবে ।’</p>
<p class="Text">‘আপনার নিজের অভিমতের বিরুদ্ধে কোন কথা শুনলেই বক্তার উদ্দেশ্য সম্পর্কে সন্দেহ করা উচিত নয় ।’</p>
<p class="Text">‘নিজের পাপাচরণ নিজেই দেখতে থাকা অর্থাৎ সে সম্পর্কে অবহিত থাকা এবং তা প্রকাশ করে দেওয়া, — পাপের হাত থেকে মুক্তি পাওয়ার এ-ও একমাত্র উপায় ।’</p>
<p class="Text">‘ভগবানের নামের সাহায্য নিয়ে যে লোক পাপ করে, প্রতিদিন নতুন নতুন পাপ করে ভগবানের নাম দিয়ে তা ক্ষালন করে ফেলতে চায়, তাকে অন্তহীন বলে জানবে । তার পাপক্ষালন করার ক্ষমতা স্বয়ং যমরাজেরও নেই ।’</p>
<p class="Text">‘পাপের থেকে মুক্তি অথবা ভোগোন্মুখ লাভের জন্য ভগবানের নামের প্রয়োগ করা বুদ্ধিমত্তার পরিচায়ক নয় । পাপের নাশ তো প্রায়শ্চিত্ত অথবা ফলভোগের দ্বারাই হতে পারে । তুচ্ছ নশ্বর ভোগ-সুখের জন্য কেন এত মাথা ব্যথা ! তা পাওয়া গেল কি গেল না তাতে কী-ই বা এমন লাভ বা ক্ষতি ?’</p>
<p class="Text">‘ভগবানের নাম তো প্রিয় থেকেও প্রিয়তর, প্রকৃতপক্ষে প্রিয়তম বস্তু ! তার প্রয়োগ তো কেবলমাত্র তাঁর-ই জন্য করা উচিত ।’</p>
<p class="Text">‘এইরকম ভুল-ধারণার বশবর্তী থেকো না যে, প্রারব্ধের ফলে পাপ হয় । পাপ হয় তোমার নিজের আসক্তির ফলে, আর তার ফলও তোমাকে ভুগতে হবে ।’</p>
<p class="Text">‘পরমাত্মার ওপর বিশ্বাস না হওয়ার ফলেই বিঘ্ন-বিপদ, বিষয়-নাশ এবং মরণের ভয় থাকে এবং ততক্ষণ পর্যন্তই শোক এবং মোহ-ও থাকে । সেই ভয়হারী ভগবানের ওপর যার ভরসা জন্মায়, সে শোকরহিত, নির্মোহ এবং সর্বদাই নির্ভয় হয়ে থাকে ।’</p>
<p class="Text">‘যে মানের আকাঙ্ক্ষা করে, অপমানের ভয় তারই হয় । মানের বোঝা মন থেকে নেমে গেলেই মন হালকা এবং নির্ভয় হয়ে যায় ।’</p>
<p class="Text">‘শরীরের নাশ আসলে মরণ নয়, প্রকৃত মরণ হল পাপের বাসনা ।’</p>
<p class="Text">‘মরণকে যে জীবনের অন্যান্য বিষয়-ঘটনাদির মতো স্বাভাবিক একটি ঘটনামাত্র বলে মনে করে, সে-ই সুখে মরতে পারে ।’</p>
<p class="Text">‘যে আত্মাকে অমর বলে জানে না (বা মানে না), সে-ই মরণের ভয়ে কাঁপে ।’</p>
<p class="Text">‘কাউকে গালি দিও না, বৃথা বাক্য-ব্যবহার কোরো না,  দুই ব্যক্তির মধ্যে অসদ্ভাব জন্মানোর উদ্দেশ্যে একের কথা তার অসাক্ষাতে অপরজনের কাছে রং চড়িয়ে বোলো না (যাকে চুকলি কাটা বলে), অসত্য বোলো না, সর্বদাই কম কথা বলো এবং প্রত্যেকটি শব্দ খুব সাবধানতার সঙ্গে উচ্চারণ কোরো ।’</p>
<p class="Text">‘অপরের ত্রুটি এবং দুর্বলতা সহ্য করে চলো, তোমার মধ্যেও অনেকরকমের ত্রুটি আছে যা অন্যেরা সহ্য করে থাকে ।’</p>
<p class="Text">‘কাউকে পাপী মনে করে নিজের মনের মধ্যে এই অভিমান এনো না যে, আমি পুণ্যাত্মা । জীবনে বলা যায় না কখন কোন কু-যোগ (খারাপ সময় বা কু-সঙ্গ) আসে, আর তার ফলে তোমাকেও হয়তো তার-ই মতো পাপাচরণ করতে হতে পারে ।’</p>
<p class="Text">‘যদি বারবার আত্ম-নিরীক্ষণ না করতে পারো তো, দিনে অন্ততঃ দু’বার-সকাল এবং সন্ধ্যায়-অবশ্যই নিজের অন্তর খুব ভালো করে খুঁজে-পেতে দেখো । তাহলেই বুঝতে পারবে যে, সারাদিনে তুমি ঈশ্বর এবং প্রাণিকুলের কাছে কতো কতো অপরাধ করে থাকো ।’</p>
<p class="Text">‘লোকে ধনীদের বাইরের ঐশ্বর্য দেখে মনে করে যে, আহা, এরা কতো না সুখী ! আমারও যদি ওইরকম ধনসম্পদ থাকতো, তাহলে আমিও সুখী হতাম । কিন্তু এ-রকম ধারণা নিতান্তই ভুল । যারা ধনীদের মর্মস্থলের খুঁটিনাটি সব খবর জানেন, তারা জানেন যে, ধনীরাও দরিদ্রদের থেকে কিছু কম দুঃখী নয় । দুঃখের কারণ ও রূপ অবশ্যই ভিন্ন ভিন্ন ।’</p>
<p class="Text">‘ধনের আকাঙ্ক্ষা কোরো না । আকাক্ষিত হও পরম ধন পরমাত্মাকে পাওয়ার জন্য, যা একবার পাওয়া গেলে আর কখনও হারায় না । ধনে সুখ নেই কারণ ধন তো আজ আছে, কাল নেই । প্রকৃত সুখ আছে শুধু পরমাত্মাতেই—যিনি নিত্যকালই সঙ্গে থাকেন ।’</p>
<p class="Text">‘প্রতিদিন একাল এবং সন্ধ্যায় গভীর মনোযোগের সঙ্গে অবশ্যই ভগবানকে স্মরণ করবে, এর ফলে চব্বিশ ঘণ্টা শান্তি বজায় থাকবে এবং মন অসৎ সংস্কারের হাত থেকে রক্ষা পাবে ।’</p>
<p class="Text">‘ধন, সম্পদ, বন্ধু-বান্ধব এসব পেয়ে যেন গর্বিত হোয়ো না, যে পরমাত্মা তোমাকে এইসব দিয়েছেন তাঁর প্রতি কৃতজ্ঞ থাকো ।’</p>
<p class="Text">‘ভক্ত সেই, যার অন্তঃকরণ সব পাপ-তাপ থেকে মুক্ত হয়ে কেবল নিজের ইষ্টদেব পরমাত্মার নিত্যনিকেতনে পরিণত হয়েছে ।’</p>
<p class="Text">‘ভক্তের হৃদয়ই যখন পাপ-শূন্য হয়ে যায়, তখন তার শারীরিক ক্রিয়াসমূহে আর পাপের সম্ভাবনা কোথায় (কারণ আগে পাপের চিন্তা মনে উদিত হয়, পরে শরীর তা কাের্য পরিণত করে) ? যে দিন-রাত পাপে রত থেকেও নিজেকে ভক্ত বলে মনে করে, সে হয় জগৎকে ঠকানোর জন্য এরূপ করে, নয় তো নিজেই নিজের বিবেকশূন্য (বিবেক —ভালো-মন্দ বাছার ক্ষমতা) বুদ্ধির দ্বারা প্রবঞ্চিত হয়েছে ।’</p>
<p class="Text">লোক-ঠকানো প্রচারসর্বস্ব সাধু-গিরি করলে চলবে না, সত্যি করে ভক্ত এবং সাধু হতে হবে । যে আত্মপ্রচারের জন্য ভক্ত হতে চায়, সে নিজেই নিজের কাছে পাপের দ্বারা প্রতারিত হয় । এই ধরণের লোকের ওপর সর্বপ্রথম আক্রমণ হয় দম্ভের ।’</p>
<p class="Text">‘ভক্তি নিজের আনন্দে নিজে মগ্ন থাকতেই ভালোবাসে, দুনিয়াকে দেখানোর জন্য ভক্তি হয় না  যেখানে লোক-দেখানো ভাব আছে, বুঝতে হবে তা কৃত্রিম ।’</p>
<p class="Text">‘পাপীরাই নিজেদের পাপের দোষ লঘু করে দেখানোর জন্য অথবা পাপে প্রবৃত্ত হওয়ার জন্য শাস্ত্রের স্বকল্পিত ব্যাখ্যা করে তার দ্বারা নিজেদের অভীষ্ট সিদ্ধ করতে চায় । ভগবান শ্রীকৃষ্ণের মধ্যে পাপ (কলঙ্ক) নেই, পাপীদের পাপ-বাসনাই তাঁর ওপরে কলঙ্ক আরোপ করে ।’</p>
<p class="Text">‘শ্রীকৃষ্ণের উদাহরণ দিয়ে যারা পাপাচরণ করে, তারাই কলঙ্কী  শ্রীকৃষ্ণের চরিত্র নিত্য-নিষ্কলঙ্ক, চির-নির্মল ।’</p>
<p class="Text">‘কপট, ভণ্ড লোক ভগবানের কাছ থেকে পায় কোপ-রূপ প্রসাদ (অর্থাৎ ভগবানের রোষ তাদের ওপর পতিত হয়), অপরদিকে সরল অকৃত্রিম চরিত্রের লোক তাঁর করুণার প্রসাদ লাভ করে । কোপের প্রসাদ তাদের পুড়িয়ে, তাপিত করে শুদ্ধ করে তোলে, আর সেই শুদ্ধ চরিত্রেরই মেলে করুণার প্রসাদ ।’</p>
<p class="Text">‘যে ভগবানের ভক্ত হতে চায়, তাকে সর্বপ্রথম নিজের হৃদয় শুদ্ধ করতে হবে । তাকে নিত্য একান্তে ভগবানের কাছে এই কাতর প্রার্থনা করতে হবে যে, হে ভগবান ! আমায় এমন কৃপা করো যাতে সকল সময়ে আমার হৃদয়ে তোমাকে উপস্থিত দেখে সামান্যতম পাপবাসনা-ও জাগতে বা থাকতে না পারে । তারপর আমার সেই নির্মল হৃদয়-রাজ্যে তুমি তোমার স্থির আসন রচনা করে বিরাজমান থাকো আর আমি প্রতি মুহূর্তে তোমাকে দেখতে দেখতে অসীম আনন্দে মগ্ন থাকি ।’</p>
<p class="Text">‘আরও হে ভগবান ! আমি যেন তোমার জন্য সংসারের যাবতীয় ভোগসুখকে বিষম রোগ মনে করে সেসব পরিত্যাগ করে শুধু তোমাকে নিয়ে সুখাবেশে ডুবে যাই । ইন্দ্র বা ব্রহ্মার পদও যেন সেই সুখের কাছে তুচ্ছাতিতুচ্ছ হয়ে যায় ।’</p>
<p class="Text">‘আর আমিও যেন শঙ্করাচাের্যর মতো বলতে পারি —</p>
<p class="Shlok-Color-2">সত্যপি ভেদাপগমে নাথ তবাহং  ন মামকীনস্ত্বম্ ।</p>
<p class="Shlok-Color-2">সামুদ্রো  হি  তরঙ্গঃ  ক্বচন  সমুদ্রো  ন  তারঙ্গঃ ॥</p>
<p class="Text">‘বাইরের পবিত্রতা অপেক্ষা হৃদয়ের পবিত্রতা মানুষের চরিত্রকে উজ্জ্বল করে তোলায় অধিক সহায়ক হয়ে থাকে । কাম, ক্রোধ, হিংসা, শত্রুতা, দম্ভ প্রভৃতি দুর্গন্ধ জঞ্জাল বাইরে ফেলে দিয়ে হৃদয়কে পরিষ্কার করে রাখা উচিত ।’</p>
<p class="Text">‘বাইরে নির্দোষ বলে খ্যাত হওয়ার চেষ্টা না করে মন থেকে নির্দোষ হওয়া দরকার । মন থেকে যে নির্দোষ তাকে সমস্ত জগৎও যদি দোষী বলে তাতে কোনো ক্ষতি নেই, কিন্তু মনের ভিতরে দোষ পুষে রেখে বাইরে নির্দোষ বলে পরিচিত হওয়া হানিকর ।’</p>
<p class="Text">‘কোনো নির্দোষ সৎ কাজ কখনোই কোনোরূপ ভয়, সংকোচ অথবা স্বল্প বুদ্ধিমত্তার কারণে পরিত্যাগ করা উচিত নয় । একদিকে সেই কাজের নির্দোষতা এবং উপকারিতা, অপরদিকে তোমার শ্রদ্ধা, সদুদ্দেশ্য-পরায়ণতা এবং অধ্যবসায়ের প্রভাবে আজ না হলেও কিছুকাল বাদে লোকে অবশ্যই সেই কাজটিকে ভালো বলে মেনে নেবে ।’</p>
<p class="Text">‘বিরোধী ব্যক্তিকে নিজের অনুকূলে নিয়ে আসার সবচেয়ে ভালো উপায় হল তাকে সরলভাবে সত্যি সত্যি ভালোবাসা । সে তোমার প্রতি দ্বেষ পোষণ করুক, তোমার ক্ষতি করুক, তবুও তুমি তার প্রতি প্রীতিযুক্তই থাকো । প্রতিহিংসাকে হৃদয়ে স্থান দিলে অবশ্যই তোমারই পতন হবে ।</p>
<p class="Text">‘মনে রাখতে হবে যে, সংসার-সুখের থেকে পরমাত্মসুখ একেবারেই বিলক্ষণ (তুলনারহিত), অন্য ধরণের, অন্য পর্যায়ের । কাজেই সংসার-সুখের জন্য পরমাত্মসুখের প্রচেষ্টাতে কোনো প্রকারের অন্তরায়ের সৃষ্টি করা উচিত নয় ।’</p>
<p class="Text">‘কর্তব্যে অবহেলা না করাই হল সাফল্যের চাবিকাঠি । যারা অপ্রমত্ত হয়ে কাজে লেগে থাকে তাদের ওপরেই পরমাত্মার কৃপা হয়, আলস্য-পরায়ণ এবং কর্তব্যবিমুখ লোক কৃপার পাত্র নয় ।’</p>
<p class="Text">‘কারও মুখ থেকে নিজের বিরুদ্ধে কোনো কথা শোনামাত্রই তাকে নিজের বিরোধী বা শত্রু বলে ধরে নিও না । বিরোধিতার কারণ খুঁজে দেখো এবং তা মেটানোর জন্য আন্তরিকতার সঙ্গে চেষ্টা করো । হতে পারে, তোমার মধ্যেই কোনো দোষ আছে, যা এখনও পর্যন্ত তোমার কাছে ধরা পড়েনি, অথবা সেই ব্যক্তি কোনোরকম অসদুদ্দেশ্যপ্রণোদিত না হয়েই পরিস্থিতি বিশেষের দ্বারা প্রভাবিত হয়ে অসতর্কে মন্তব্য করে ফেলেছে । এইরকম ক্ষেত্রে শান্তভাবে সম্প্রীতির সঙ্গে বিষয়টি মিটিয়ে ফেলতে হবে ।’</p>
<p class="Text">‘সাধকের কর্তব্য হল, সর্বদাই নিজের হৃদয়ের অন্তর্দেশ খুঁজে পেতে দেখা, যেন তার মধ্যে ঘৃণা, দ্বেষ, হিংসা, শত্রুতার ভাব, মান-অহঙ্কার, কামনা প্রভৃতি দোষ নিজেদের ঘাঁটি তৈরি করে বসে না থাকে । খারাপ লোক বলে পরিচিত হওয়া বরং ভালো, কিন্তু ভালো বলে লোকখ্যাতি বা পরিচিতি লাভ করে ভিতরে ভিতরে দোষের আকর বনে থাকা অত্যন্ত ক্ষতিকর ।’</p>
<p class="Sub-Heading" id="toc_marker-3-1" xml:lang="en-US">ভুলে যাও</p>
<p class="Text">‘তুমি যদি কখনও কোনো প্রাণীর কোনো উপকারে লেগে যাও তো মনে এই অভিমান এনো না যে আমি ওর উপকার করেছি । বরং একথা নিশ্চয় জানবে যে তোমার দ্বারা তার যেটুকু কাজ হয়েছে এবং তার ফলে তার যে সুখ-লাভ হয়েছে তা অবশ্যই তার-ই কোনো শুভকর্মের ফল । তুমি সেক্ষেত্রে কেবল নিমিত্তমাত্র হয়েছ । ঈশ্বরকে ধন্যবাদ দাও যে তিনি তোমাকে কোনো প্রাণীর সুখলাভের নিমিত্ত হওয়ার সুযোগ দিয়েছেন এবং সেই প্রাণীর প্রতিও কৃতজ্ঞ থাকো যে সে তোমার করা উপকার স্বীকার করেছে । সে যদি তোমার করা উপকারের জন্য কৃতজ্ঞতা প্রকাশ করে তো মনে মনে সঙ্কুচিত হও এবং ভগবানের কাছে প্রার্থনা করো যে, হে ভগবান ! তোমার কাজের জন্য আমার এই মিথ্যা প্রশংসা লাভ কেন হচ্ছে ? সেই ব্যক্তিকেও নম্রতার সঙ্গে বলো যে, ভাই তুমি ঈশ্বরের প্রতি কৃতজ্ঞ হও যিনি তোমার জন্য এই বিধান করেছেন । আর এখন থেকে পুনঃ পুনঃ সৎকর্ম করে চলো যার ফলে তোমার বার বার সুখ লাভ ঘটে । আমি তো নিমিত্তমাত্র, আমার প্রশংসা করে আমাকে অভিমানী (অহংকারী) করে তুলো না ।’</p>
<p class="Text">‘তাকে যেন তোমার কাছে বাধিত বা অনুগৃহীত বলে মনে কোরো না যে, আমি তোমার উপকার করেছি । অনুগ্রহ-গ্রহিতাকে সেইরকম ভাব দেখালে তার ওপর সেটা বোঝা হয়ে দাঁড়াবে । সে দুঃখিত হবে এবং ভবিষ্যতে তোমার কাছ থেকে কোনো উপকার নিতে তার কুণ্ঠা হবে । অপর দিকে, তার পক্ষ থেকে অনুগৃহীতের ভাব না দেখতে পেলে তোমার দুঃখ হবে, তুমি তাকে অকৃতজ্ঞ বলে মনে করবে । পরিণামে তার এবং তোমার —দুজনেরই হৃদয়ে পরস্পরের প্রতি দ্বেষ উৎপন্ন হবে । তাই এই কথাটা ভুলে গেলেই ভালো যে, আমি কারও কোনো কাজে লেগেছি, কারও কোনো উপকার করেছি ।</p>
<p class="Sub-Heading" id="toc_marker-3-2" xml:lang="en-US">মনে রাখো</p>
<p class="Text">‘‘তোমার দ্বারা যদি কখনও কোনো প্রাণীর কিছুমাত্র অনিষ্ট সংঘটিত হয়ে যায় বা তার দুঃখলাভ ঘটে তাহলে তার জন্য অত্যন্ত অনুতপ্ত হও । এরকম বুদ্ধি মাথায় এনো না যে, ‘ওর ভাগ্যেই দুঃখ প্রাপ্য ছিল, আমি তো নিমিত্তমাত্র । আমি যদি নিমিত্ত না হতাম তো ওর কর্মফল কীভাবে লাভ হত, ওর ভাগ্যবশেই এসব ঘটেছে, আমার এতে কী দোষ ?’ ওর ভাগ্যে যাই থাক, তা নিয়ে তোমার কোনো চিন্তা করবার তো কিছু নেই । তোমার জন্য ঈশ্বর এবং শাস্ত্রের এই আজ্ঞা যে, তুমি কারোর অনিষ্ট করবে না । তুমি কারোর ক্ষতি করলে তার প্রতি অপরাধ করছো, আর তোমাকে এর জন্য দণ্ড ভোগ করতেই হবে । সেই ব্যক্তির কর্মফল ভোগ করানোর জন্য ঈশ্বর নিজেই অন্য কোনো নিমিত্ত তৈরি করে নিতেন, তুমি নিজে থেকে নিমিত্ত হয়ে শুধু শুধু পাপের ভাগী হতে গেলে কেন ?’’</p>
<p class="Text">‘‘স্মরণে রাখো যে, যখন অন্য কেউ তোমাকে সামান্যতম কষ্টও দেয়, তখন তোমার কীরকম দুঃখ হয়, একইরকম দুঃখ তো তারও হয় । এইজন্য কখনও ভুলেও কারও অনিষ্ট-চিন্তা কোরো না । ঈশ্বরের কাছে সর্বদাই এই প্রার্থনা  করো যে, ‘হে ঈশ্বর ! আমাকে এইরকম সদ্বুদ্ধি দাও যাতে আমি তোমার সৃষ্টিতে তোমার কোনো সন্তানের অনিষ্ট সাধনের বা তার দুঃখের কারণ না হই ।’ সর্বদাই সকলের সত্যিকারের হিত-কামনা করো এবং যথাসাধ্য সেবার মনোবৃত্তি পোষণ করো । কুষ্ঠরোগী, বিকলাঙ্গ, দুঃখী-দরিদ্রদের দেখে  ‘এরা নিজেদের অপকর্মের ফল ভোগ করছে, যেমন কর্ম তেমন ফল’ এইরকম ভাবনার বশবর্তী হয়ে তাদের উপেক্ষা কোরো না, তাদের ঘৃণা কোরো না এবং তাদের প্রতি রূঢ় ব্যবহার করে তাদের মনে ব্যথা দিও না । তারা পূর্বে যতই পাপ করে থাকুক, তাদের সেই পাপের হিসাব করা তোমার কাজ নয় । তোমার কর্তব্য হল নিজের সাধ্য অনুসারে তাদের উপকার করা তথা তাদের সেবা করা । তোমার প্রতি ভগবানের এই হল আদেশ । এ যদি না করতে পারো তো অন্ততঃ এইটুকু খেয়াল রাখো যে, তোমার দ্বারা যেন কারো কোনো কষ্ট-প্রাপ্তি না ঘটে, কারো কোনো অনিষ্ট না হয় । তুমি কাউকে ঘৃণা করে যদি তার মনে দুঃখ দাও তো তুমি পাপ করছ, এর খারাপ ফল তোমায় অবশ্যই ভোগ করতে হবে ।’’</p>
<p class="Text">‘‘যদি কখনো তোমার দ্বারা কারও কোনো কষ্ট হয় তো তার কাছে ক্ষমা চাও, অহঙ্কার (অভিমান) ত্যাগ করে তার সামনে হাতজোড় করে তার দয়া ভিক্ষা করো, হাজার লোকের সামনেও নিজের অপরাধ স্বীকার করতে সংকোচ কোরো না । পরিস্থিতি পালটে গেলেও নিজের কথা পালটিয়ে ফেলো না । তাকে সুখ দিয়ে, তার সেবা করে নিজের প্রতি তার হৃদয়ে সহানুভূতি এবং প্রেম উৎপন্ন করো । একথা মাথায় এনো না যে, ‘কে আমার কী করতে পারে ? আমি সবদিক দিয়েই বলবান, ধন, বিদ্যা, উচ্চপদ ইত্যাদির বিচারে অনেক বড়, ও কম-জোর, অশক্ত  আমার কী ক্ষতি করতে পারে ?’ ঈশ্বরের দরবারে কেউ ছোট-বড় নেই । সেখানকার বিচারে তোমার ধন, বিদ্যা, পদ্ন এসবের কোনো প্রভাবই খাটবে না । দুর্বল-দরিদ্রের একটি দুঃখ-ভরা দীর্ঘশ্বাস তোমার অভিমান চূর্ণ করে দেবে । অন্যের প্রতি তোমার দ্বারা আচরিত ছোট থেকেও ছোট অন্যায় বা অনিষ্টের ঘটনা তোমার হৃদয়ে যদি সদা সর্বদা শূলের মতো বিদ্ধ হতে থাকে, তবেই তোমার হৃদয় শীতল হবে এবং তুমি পাপমুক্ত হতে পারবে ।</p>
<p class="Sub-Heading" id="toc_marker-3-3" xml:lang="en-US">ভুলে যাও</p>
<p class="Text">‘‘অন্য কারো দ্বারা যদি কখনও তোমার কোনো অনিষ্ট সাধিত হয়ে থাকে, তো তার জন্য দুঃখ কোরো না  মনে করো তা তোমারই পূর্ব-কৃত কোনো অনুচিত কর্মের ফল । কখনোই মনের মধ্যে এই ধারণা এনো না যে, ‘অমুক আমার এই ক্ষতিসাধন করেছে ।’ একথা নিশ্চয় জেনো রাখো যে, ঈশ্বরের দরবারে কোনো অন্যায় হয় না । তোমার যে অনিষ্ট হয়েছে অথবা তোমার ওপর যে বিপত্তি এসেছে, তা অবশ্যই তোমার পূর্বকৃত কর্মের ফল । প্রকৃতপক্ষে বিনা কারণে অন্য কেউ তোমায় কখনো কোনো কষ্ট দিতেই পারে না । আর এটাও সম্ভব নয় যে কার্য আগে হয়ে গেল অথচ কারণ সৃষ্টি হবে তারপরে  সুতরাং তুমি এখন যা কিছু দুঃখ পাচ্ছ তা অবশ্যই তোমারই (পূর্বকৃত) কর্মের ফল । ঈশ্বর তোমাকে পাপমুক্ত করার জন্য করুণাপরবশ হয়ে ন্যায়সংগত ফল বিধান করেন । যার কারণে তোমাকে দুঃখ পেতে হয়েছে তাকে নিমিত্তমাত্র বলে জানো । সে বেচারি অজ্ঞান এবং মোহের বশে নিমিত্ত হয়ে গেছে । সে তো নিজেই নিজের পায়ে কুড়ুল মেরেছে, তোমার কষ্টের নিমিত্ত হয়ে নিজের জন্য দুঃখকে আবাহন করেছে । একথা অবশ্যই বুঝতে পারো, যে নিজের জন্য দুঃখকে ডেকে আনে সে বুদ্ধিমান নয়, সে ভ্রান্ত । অতএব সে দয়ার পাত্র । তার ওপর ক্রোধ কোরো না, প্রতিশোধকামী হয়ে তার খারাপ চেয়ো না, তার অনিষ্টকামনাও কোরো না কখনোই । বরং ভগবানের কাছে প্রার্থনা জানাও, ‘ভগবান ! এই ভ্রান্ত জীবকে সৎ-পথে নিয়ে এসো, এর সদ্বুদ্ধিকে জাগরিত করে দাও, ভ্রমবশে এ যে অপরাধ করে ফেলেছে, তা ক্ষমা করে দাও ।’</p>
<p class="Text">‘‘এমনও হতে পারে যে, সে কোনো বিশেষ পরিস্থিতিতে পড়ে ভ্রমবশে এমন কাজ করে ফেলেছে যার ফলে তুমি কষ্টের ভাগী হয়েছ, কিন্তু এখন হয়তো সে নিজের কাজের জন্য পশ্চাৎতাপ করছে, তার হৃদয়ে অনুতাপের আগুন জ্বলছে, আর সে সংকোচ বোধ করছে । এই অবস্থায় তোমার কর্তব্য হল, তার প্রতি ভালোবাসা দেখানো, তার সঙ্গে অত্যন্ত ভালো ব্যবহার করা । তাকে স্পষ্ট করে বলো যে, ‘ভাই, তুমি অনুতাপ করছ কেন ? এতে তোমার কী দোষ ? আমি যে কষ্ট পেয়েছি তা তো আমারই পূর্বকৃত কর্মের ফল । তুমি তো আমার উপকারই করেছ যে, আমার কর্মফল ভোগের ক্ষেত্রে কারণ হয়েছ (কারণ ভোগ বিনা কর্মফল ক্ষয় হয় না) । সংকোচ রেখো না ।’ —তোমার খাঁটি হৃদয়ের এই আন্তরিক কথা শুনে তার হৃদয়ের আগুন নির্বাপিত হবে, তার চেতনা জাগবে, ভবিষ্যতে সে আর কারো অনিষ্ট করবে না । অপরপক্ষে, সে যদি প্রকৃতই কুবুদ্ধির বশবর্তী হয়ে জেনেশুনেই তোমাকে কষ্ট দিয়ে থাকে এবং তার জন্য তার মনে অনুতাপের বদলে আনন্দ হয়ে থাকে, তাহলে তোমার সুন্দর আচরণ এবং প্রীতিপূর্ণ ব্যবহারে তার হৃদয়ে পশ্চাৎতাপ জাগবে, তোমার মহত্ত্বের সামনে তার মাথা আপনা থেকেই নীচু হয়ে যাবে । তার হৃদয় শুদ্ধ হবে । নিশ্চিতভাবেই এমন হবে । আর যদিই দৈবাৎ তা না হয়, তাতেও তোমার কোনো ক্ষতি নেই, তোমার নিজের মন তো সুন্দর প্রেমময় আচার-ব্যবহারের আবহে শুদ্ধ এবং শীতল (তাপহীন) থাকবেই ।’’</p>
<p class="Text">‘তার প্রতি কখনোই দ্বেষ কোরো না । দ্বেষ করলেই তোমার নিজের মনেই শত্রুতা, হিংসা প্রভৃতি অনেক নতুন-নতুন পাপের সংস্কার জন্ম নেবে । তারও মন শুদ্ধ থাকবে না, যদি আগে তার মনে শত্রুতা না-ও থেকে থাকে, এখন কিন্তু তোমার অসদ্ ব্যবহারের ফলে তা জন্মাবে । দ্বেষের আগুনে দুজনেরই হৃদয় দগ্ধ হতে থাকবে, পরস্পর শত্রুতার মনোভাব দুজনকেই দুঃখী করবে এবং পাপের পঙ্কে নিমগ্ন করবে । সুতরাং এই কথা সর্বথা ভুলে যাও যে, অমুক কখনও আমার কোনো অনিষ্ট করেছিল ।’</p>
<p class="Sub-Heading" id="toc_marker-3-4" xml:lang="en-US">মনে রাখো</p>
<p class="Text">‘‘অন্য কেউ যদি তোমার সামান্যতম-ও উপকার করে, ভালো করে, বা তোমার সুখ-লাভের কারণ হয়, তাহলে হৃদয় থেকে তার প্রতি ঋণ স্বীকার করো, তার প্রতি কৃতজ্ঞ থাকো  একথা ভেবো না যে, ‘এ আমার প্রারব্ধের ফল, এতে আর ‘ও’ আমার কী উপকার করেছে, ‘ও’-তো নিমিত্তমাত্র ।’ বরঞ্চ মনে করো যে, সে নিমিত্ত হয়ে তোমার প্রতি বিশেষ দয়া করেছে । তার এই উপকার সারা জীবন স্মরণে রেখো । কখনও যদি পরিস্থিতি বদলে যায়, তখনও এ-কথা ভুলো না, এবং সর্বদাই তার সেবা করার, তাকে সুখ দেবার চেষ্টা করো । প্রয়োজনে হাজার লোকের সামনেও তার সেই উপকারের কথা স্বীকার করতে সংকুচিত হোয়ো না । এইরকম করলে পরস্পরের মধ্যে ভালোবাসা বৃদ্ধি পাবে, আনন্দ এবং শান্তির প্রসার ঘটবে, লোকসমাজেও একের অপরকে সুখী করার প্রবৃত্তি বেশি বেশি করে জেগে উঠতে থাকবে, সেবা এবং সহানুভূতির ভাবও বৃদ্ধি পাবে । একথা মাথায় রেখো যে, উপকারী তথা সাহায্যকারী ব্যক্তির প্রতি কৃতজ্ঞ থাকার দ্বারা মানুষ জগতের এক মহৎ উপকার সাধন করে, কারণ এর ফলে পরোপকারী ব্যক্তি আনন্দিত হয়, তার উৎসাহ বৃদ্ধি পায় এবং তার মনে অপরের উপকার বা সেবা করার প্রবৃত্তি আরও শক্তিশালী হয়ে ওঠে । কৃতজ্ঞ ব্যক্তির প্রতি ভগবানের প্রসন্নতা এবং কৃতঘ্ন ব্যক্তির প্রতি তাঁর কোপ বর্ষিত হয় । সুতরাং কৃতজ্ঞ হও এবং উপকারীর উপকার কখনও যেন ভুলে যেও না ।’</p>
<p class="Text">‘আমাদের চোখে যে অপরের দোষ ধরা পড়ে, তার প্রধান কারণ প্রায়শঃই আমাদেরই চিত্তের দূষিত বৃত্তি । নিজের চিত্তকে যদি নির্দোষ করে ফেলতে পারো তাহলে জগতে দোষী অনেক কম দেখবে ।’</p>
<p class="Text">‘নিজের দোষ দেখার অভ্যাস করো, খুব সাবধানতার সঙ্গে নিজের মনের দোষগুলোকে নিরীক্ষণ করো  দেখতে পাবে, তোমার মন অজস্র দোষে পরিপূর্ণ, তখন আর অন্যের দোষ দেখার অবসরই মিলবে না তোমার ।’</p>
<p class="Text">‘মনে জন্ম নেওয়া প্রত্যেক সঙ্কল্পের সঙ্গেই রাগ (আসক্তি)-দ্বেষ থাকে, সেই অনুসারেই সে সুখ অথবা দুঃখ অনুভব করে এবং সেইসঙ্গে এই রাগ (আসক্তি)-দ্বেষের কারণেই অপরের মধ্যে গুণ অথবা দোষ দেখে থাকে । যার প্রতি রাগ (অনুরাগ, আসক্তি বা টান) হয়, তার দোষ-ও গুণ বলে প্রতিভাত হয় আর যার প্রতি দ্বেষ (বিরাগ, অপছন্দ) হয়, তার গুণও দোষ বলে মনে হয় । এই রাগ (আসক্তি)-দ্বেষের চশমা না খোলা পর্যন্ত কারও সত্যরূপের পরিচয় পাওয়া সম্ভব নয় ।’</p>
<p class="Text">‘মনের মধ্যে জন্ম নেওয়া প্রত্যেক স্ফুরণার (চিন্তার তরঙ্গ-উন্মেষ) দ্রষ্টারূপে অবস্থান করো, শীঘ্রই স্ফুরণার নাশ হয়ে যাবে  মনকে বশে আনার এটি অত্যন্ত সুন্দর একটি পদ্ধতি । এই রকমেই রাগ (আসক্তি) ও দ্বেষের দ্রষ্টারূপে থাকতে পারলে এ দুটিরও বিনাশে সহায়তা পাওয়া যায় ।’</p>
<p class="Text">‘জীবন অত্যন্ত ছোট, সকলের সঙ্গে প্রেমপূর্ণ সুসম্পর্ক রেখে চলো, সকলের সঙ্গে ভালো ব্যবহার করো । অমৃত বিস্তার করে যাও, কোথাও যেন একবিন্দু বিষও নিক্ষেপ কোরো না । তোমার সপ্রেম ব্যবহারই অমৃত আর দ্বেষপূর্ণ ব্যবহারই বিষ বলে জেনো ।’</p>
<p class="Text">‘কোনো লোক যদি তোমার সঙ্গে মাত্র এক ঘণ্টার জন্যও মিলিত হয় তাহলে তোমার প্রেমপূর্ণ সরল ব্যবহারে তার হৃদয়ে অমৃত ভরে দাও । সাবধান থেকো, কেউ যেন তোমার কাছ থেকে বিষ নিয়ে না যায় । হৃদয়ের থেকে সমস্ত বিষকে নিঃশেষে বহিষ্কৃত করে সেখানে অমৃত ভরে নাও, আর পদে পদে সেই অমৃত বিতরণ করে চলো ।’</p>
<p class="Text">‘বর্ণ, জাতি, বিদ্যা, ধন বা পদাধিকারের দিক থেকে বড় হলেই নিজেকে বড় বলে ভেবো না । মনে রেখো, সকলের মধ্যেই একই রাম বিরাজ করছেন । লোক-ব্যবহারের দিক থেকে ছোট বা বড় স্বীকার করা হয়, কিন্তু আত্মার কোনো ছোট-বড় হয় না ।’</p>
<p class="Text">‘‘লৌকিক ব্যবহারের ক্ষেত্রে সব প্রকারের সমতা (সমত্ব) সম্ভব নয়, এমনকি তা ক্ষতিকরও বটে । এইজন্য ব্যবহারিক ক্ষেত্রে প্রয়োজন অনুযায়ী অসাম্য মেনে নিয়েও মনের মধ্যে সমতা রাখতে হবে । আত্মা-রূপে সবাইকে সমান (একরকম বা প্রকৃতপক্ষে ‘এক’-ই) বলে জেনো । কাউকে নিজের তুলনায় ছোট বা হীন মনে করে তার প্রতি ঘৃণা পোষণ কোরো না । আবার নিজের মধ্যেও ‘বড়’-ত্বের (মহত্ত্বের বা উৎকর্ষর) অভিমান আসতে দিও না ।’’</p>
<p class="Text">‘বড় সে-ই, যে নিজেকে সবার থেকে ছোট ভাবে’ —এই মন্ত্র সর্বদা স্মরণে রেখো ।’</p>
<p class="Text">‘ঈশ্বর সদা-সর্বদাই তোমার সঙ্গে আছেন, একথা কখনো ভুলো না । ঈশ্বর সঙ্গে আছেন এই ভাবনা তোমাকে নির্ভয় এবং নিষ্পাপ করে তুলতে বিশেষ সহায়ক হবে । আর এটা কল্পনা-ও নয়, প্রকৃতপক্ষেই ঈশ্বর সর্বদা সকলের সঙ্গে রয়েছেন ।’</p>
<p class="Text">‘ঈশ্বরের অস্তিত্বে বিশ্বাস বাড়াও । যেদিন ঈশ্বরের অস্তিত্বের সম্পর্কে পূর্ণ নিশ্চয়তা লাভ করবে সেই দিনই তুমি সম্পূর্ণরূপে পাপ-শূন্য এবং তাঁর সম্মুখীন অর্থাৎ সব সময়ে তিনি তোমার সামনে রয়েছেন এই বোধে স্থিত না হয়ে থাকতে পারবে না ।’</p>
<p class="Text">‘‘নিজেকে সর্বদাই বলবান, নীরোগ, শক্তিসম্পন্ন এবং পবিত্র করে তোলো । নিজেকে এইরকম করে তোলার জন্য মনে এই দৃঢ় নিশ্চয় আনতে হবে যে, বাস্তবে আমি এই-রকমই । আসলে কথাও তাই । তুমি শরীর নও, আত্মা । আত্মা সর্বদাই বলবান, নীরোগ, শক্তিসম্পন্ন এবং পবিত্র । এই দেহটাকেই ‘আমি’ বলে মানার জন্যই নির্বলতা, রোগ, অশক্তি এবং অপবিত্রতা এসে পড়ে ।’’</p>
<p class="Text">‘‘দেহকে ‘আমি’ বলে ধারণা করে যেন নিজেকে কখনও বলবান, নীরোগ, শক্তিসম্পন্ন এবং পবিত্র বলে মনে কোরো না । এইরকম মনে করলে শুধু শুধু মিথ্যা অহঙ্কারই বৃদ্ধি পাবে কারণ দেহে এইসব গুণ নেই ।’’</p>
<p class="Text">‘দেহাভিমান-ই পাপ আর এই হল সবথেকে বড় অপবিত্রতা । আত্মা অবশ্যই পবিত্র এবং বলবান, হয় তুমি নিজেকে ঈশ্বরের অভিন্ন পবিত্র অংশস্বরূপ আত্মা বলে মনে করো, অথবা সেই প্রাণেশ্বর প্রভুর দাস-রূপে নিজেকে ভাবো  প্রভুর পবিত্রতা এবং বলবত্তা দাসের মধ্যেও সংক্রান্ত হয়ে থাকে, সে-ও প্রভুর মতোই পবিত্র এবং বলবান হয়ে ওঠে ।’</p>
<p class="Text">‘কখনও যেন ঈশ্বরের সীমা বাঁধতে যেও না । তিনি অনির্বচনীয়, সাকার আবার নিরাকার, আবার এ-দুয়ের থেকেও ভিন্ন । ভক্ত তাঁকে যে ভাবে ভজনা করে, তিনি সেইভাবেই প্রত্যক্ষ হন, এই হল ঈশ্বরত্ব ।’</p>
<p class="Text">‘ঈশ্বরের স্বরূপ অথবা সৃষ্টি-রচনার সিদ্ধান্ত সম্পর্কে নির্ণয়ে পৌঁছানোর বিতর্কের মধ্যে না পড়ে শ্রদ্ধা এবং ভক্তির সঙ্গে যে-কোনো একটি মার্গ অবলম্বন করে অগ্রসর হতে থাকো । যেমন যেমন অগ্রসর হবে, রহস্য নিজে থেকেই খুলে যেতে থাকবে । চলা শুরু না করে ব্যর্থ বিচারে লেগে থাকলে শেষ পর্যন্ত কারো-না-কারো মতবাদের অন্ধ অনুগামী হয়ে অন্যদের সঙ্গে কলহ আর বাক্-যুদ্ধেই জীবন বৃথা কাটিয়ে দেবে । তত্ত্ব-লাভ শাস্ত্র-আলোচনার দ্বারা হয় না, গুরুদেবের সেবা এবং তাঁর নির্দেশিত পথ শ্রদ্ধাপূর্বক অনুসরণের দ্বারাই হয়ে থাকে ।’</p>
<p class="Text">‘ভোগসমূহের প্রতি বৈরাগ্য পোষণ করো । বৈরাগ্যের জন্য চারটি বিষয় প্রয়োজন (১) জগতের সম্পর্কে রমণীয়তা, (২) সুখদায়কতা, (৩) স্নেহপূর্ণতা, এবং (৪) নিত্যতা-র বোধ—এগুলির সম্পূর্ণরূপে পরিত্যাগ । পরমাত্মার প্রতি রাগ অর্থাৎ অনুরাগ বা প্রেম পোষণ করো । তাঁর মধ্যে এই চারটি পদার্থই পূর্ণরূপে বর্তমান, এই সত্য অনুভব করো ।’</p>
<p class="Text">‘কুসঙ্গ থেকে সর্বদা মুক্ত থাকা দরকার এবং সৎসঙ্গে আশ্রয় গ্রহণ করা উচিত । বিষয়ী মানুষের সঙ্গ অত্যন্তই ক্ষতিকর । চেতনের অর্থাৎ চেতনাবান মানুষের তো কথাই নেই, এমনকি জড় ভোগ্যবস্তু—যেগুলি মনকে প্রলুব্ধ করে এবং ইন্দ্রিয়সমূহকে আকৃষ্ট করে, সেগুলিরও সঙ্গ পরিত্যাজ্য ।’</p>
<p class="Text">‘ঈশ্বর-বিরোধী কথা কখনও ভুল করেও বলা উচিত নয়, শোনা-ও উচিত নয় । তা-ই হল সব থেকে বড় অপরাধ ।’</p>
<p class="Text">‘মন থেকে রাগ (আসক্তি)-দ্বেষ দূর করে অনাসক্তভাবে ইন্দ্রিয়-সমূহের দ্বারা বিষয়-ভোগ করা উচিত, রাগ (আসক্তি)-দ্বেষযুক্ত হয়ে ইন্দ্রিয়পর তন্ত্ররূপে নয় । ইন্দ্রিয়গুলিকে নিজের অধীন করে তাদের দিয়ে কাজ করাও, তাদের বশবর্তী হয়ে তাদের ইচ্ছামতো চলো না ।’</p>
<p class="Text">‘সাধকের পক্ষে সবচেয়ে বড় প্রতিবন্ধক হল কীর্তির আকাঙ্ক্ষা । ধন এবং  স্ত্রীকে পরিত্যাগ করা সহজ,  কিন্তু কীর্তির লোভ ত্যাগ করা খুব শক্ত ।’</p>
<p class="Text">‘সুখ তোমার মনে, কোনো কার্য বা বস্তুবিশেষে নয় । চিত্ত শান্ত হলেই সুখ পাওয়া যায়, নইলে কেবলই দুঃখ । চিত্তের শান্তির জন্য জাগতিক কামনা-বাসনাসমূহের ত্যাগ একান্ত জরুরি ।’</p>
<p class="Text">‘যে-কোনো কাজ করো তা ভগবানের সেবা মনে করে তাঁরই জন্য করো । দয়ার নিধান সেই প্রভুর পরম কৃপা তোমার ওপর সদা বর্ষিত হচ্ছে বলে ভাবো, তাঁর কৃপার ওপর পূর্ণ বিশ্বাস রাখো এবং তোমার কাজের পরিণামরূপে যে ফলই লাভ করো তা-ই মঙ্গলময় ভগবানের ইচ্ছা জেনে মাথায় তুলে নাও ।’</p>
<p class="Text">‘জীবন চলে যাচ্ছে, আমরা প্রতি মুহূর্তেই মরণের দিকে এগিয়ে চলেছি, অতি শীঘ্রই জীবন শেষ হয়ে যাবে, একথা মাথায় রেখে আগামী (পরলোক) যাত্রার জন্য এখানকার কাজ সেরে ফেলে সর্বদাই কোমর বেঁধে তৈরি থাকো । জগতের আসক্তি সম্পূর্ণরূপে ত্যাগ করে পরমাত্মার সঙ্গে মিলনের তীব্র আকাঙ্ক্ষায় উদ্যুক্ত হওয়াই কোমর বেঁধে তৈরি হওয়া ।’</p>
<p class="Text">‘জগতে থাকো নাটকের অভিনেতার মতো, নিজের পার্ট পুরো করতে ভুল কোরো না এবং কোনো পদার্থকে কখন-ও নিজের বলে মনে কোরো না । পার্ট করাতে ভুল করা হল নিমকহারামি, আর কাউকে নিজের মনে করা হল বেইমানি । নাটক বলে জেনো, কিন্তু লোকদৃষ্টিতে যেন সত্য বলে মনে করছ এমনভাবে অভিনয় করো ।’</p>
<p class="Text">‘দোষ-গুণ সকলেরই থাকে, ভুল সবারই হয়ে থাকে । যদি তুমি কারও কোনো কাজ দেখামাত্রই তার মধ্যে দোষ অন্বেষণ করতে থাকো তাহলে ক্রমে ক্রমে তোমার দৃষ্টি অত্যন্ত দূষিত হয়ে যাবে, অত্যন্ত ভালো কাজের মধ্যেও তুমি কেবল দোষই দেখতে পাবে । নিজেও জ্বলবে, অন্যকেও জ্বালাবে । এর বদলে যদি তুমি গুণ দেখো তাহলে তোমার বৃত্তি সাত্ত্বিক হবে, প্রসন্নতা বাড়বে, শান্তি পাবে । সকলের মধ্যে গুণ দেখার স্বভাব তৈরি করো, দেখো কত আনন্দ পাওয়া যায় ।</p>
<p class="Text">‘কারো ভুল খুঁজো না  ভুল চোখে পড়লেও তা ভুলে যাও । তার সৎ উদ্দেশ্য, পরিশ্রম এবং নিষ্ঠাকে অন্তর থেকে শ্রদ্ধা করো, তার কাজের মধ্যে গুণগুলিকে খোঁজো । উৎকের্ষর সন্ধান করো । তুমি নিজেও গুণবান এবং সৎ ব্যক্তিতে পরিণত হও ।’</p>
<p class="Text">‘সম্মানিত পুরুষ হও, তবে তার আগে প্রকৃত সম্মান কী, তা সম্যক্রূপে অনুধাবন করো । অন্যায় পথে ধন উপার্জন করেও টাকা-পয়সার জোরে লোকে এই সংসারে মানী ব্যক্তি বলে পরিচিতি আদায় করতে পারে, কিন্তু ভগবানের কাছে সেই মানুষের কোনও সম্মান নেই । ইহলোকে দারিদ্রের জীবন-নির্বাহকারী, সংসারের চোখে নগণ্য হেয় ব্যক্তিও যদি ধর্মের পথ থেকে ভ্রষ্ট না হয়, তাহলে সে-ই প্রকৃত মানী ।’</p>
<p class="Text">‘মান-সম্মানের মূল্যে ধর্মকে বিক্রি কোরো না, মান-সম্মানকে পদতলে পিষ্ট করো, কিন্তু ধর্মকে রক্ষা করো ।’</p>
<p class="Text">‘ধন-সম্পদ, বাড়ি-ঘর, লোকজন, শরীর ইত্যাদির বলে বলী হয়ে গর্ব কোরো না, এ-সব বলই নিমেষে নষ্ট হয়ে যেতে পারে । ঈশ্বরীয় বল-ই (ভগবৎ পথে থাকার ফলে অর্জিত বল বা ধর্মের বল) প্রকৃত বল, তা অর্জন করো ।’</p>
<p class="Text">‘যেখানে হাসপাতাল এবং ডাক্তার-বৈদ্য প্রচুর সংখ্যায় আছে, বুঝবে সেখানকার মানুষের স্বাস্থ্যের অধোগতি হয়েছে । যেখানে বেশি সংখ্যায় উকিল আছে এবং কোর্ট-কাছারিতে খুব ভিড় লেগে থাকে, জেনো সেখানকার মানুষের সত্যনিষ্ঠা প্রায় নষ্ট হয়ে গেছে । আর যেখানে নোংরা অশ্লীল সাহিত্য বিক্রি হয়, জেনে রাখো সেখানকার মানুষের নৈতিক অধঃপতন হয়েছে ।’</p>
<p class="Text">‘কেবল ওষুধ আর হাসপাতাল (চিকিৎসা) থেকেই অসুখ সমূলে বিনষ্ট হয় না । রোগের সমূলে নাশ হয় ইন্দ্রিয়-সংযম এবং মনের শুদ্ধির ফলে । ইন্দ্রিয়-সংযম এবং মনঃশুদ্ধি এমন ওষুধ, যার দ্বারা শারীরিক সুস্থতা লাভ তো হয়ই, পারমার্থিক স্বাস্থ্য লাভও হয়ে থাকে । সুতরাং ইন্দ্রিয়সমূহকে বশীভূত করার এবং মনকে শুদ্ধ করার জন্য নিরন্তর প্রয়াস করে চলো ।’</p>
<p class="Text">‘সৎসঙ্গের দ্বারা ইন্দ্রিয়সংযম এবং মনের শুদ্ধি হয়ে থাকে । সুতরাং কুসঙ্গত্যাগ এবং সৎসঙ্গের সেবন করো ।’</p>
<p class="Text">‘উকিল এবং কোর্ট কাছারির (বিচারের) দ্বারা কলহের মূল উচ্ছিন্ন হয় না, কলহের মূল কাটার জন্য সব থেকে গুরুত্বপূর্ণ বিষয় হল সততা । যদি লোকে অপরের ন্যায়সংগত অধিকার হরণের ইচ্ছা ৎযাগ করে তাহলেই ঝগড়া আর হয়ই না ।’</p>
<p class="Text">‘ভগবৎ-প্রেম-লাভই মনুষ্যজীবনের মুখ্য উদ্দেশ্য—এই কথা মনে রাখতে হবে । ভগবৎ-প্রেম ভগবানের কৃপাতেই লাভ হয়, কোনো সাধনের দ্বারা নয় ।’</p>
<p class="Text">‘সাধনার অহঙ্কার করতে নেই । ভগবানের আজ্ঞায় ভগবানের জন্য ভজন-ধ্যান ইত্যাদি সাধনে প্রাণপণে লেগে থাকো    কিন্তু নিজের হৃদয়ে সাধকত্বের অভিমান জন্মাতে দিও না ।’</p>
<p class="Text">‘ভগবানের ওপর দৃঢ় বিশ্বাস রাখো, তোমার মনে ভগবানের ওপর বিশ্বাস যতই বেড়ে চলবে তুমি ততই ভগবানের দিকে এগিয়ে যেতে পারবে ।’</p>
<p class="Text">‘সত্যিকারের ভক্তগণের একমাত্র বল হল ভগবানের ওপর ভরসা । তাঁরা পূর্ণ নির্ভরতার সঙ্গে ভগবানের হয়ে কেবল ভগবানের চিন্তাতেই নিজেদের জীবন কাটিয়ে দেন ।’</p>
<p class="Text">‘যতই ভরসা বৃদ্ধি পাবে, ততই ভগবৎ-কৃপার প্রত্যক্ষ নিদর্শন লাভ হতে থাকবে ।’</p>
<p class="Text">‘একথা মনে নিশ্চিতভাবে জেনো যে, ভগবানের সমান সুহৃদ্, দয়ালু, প্রেমী, সুন্দর, ঐশ্বর্যবান আর কেউ-ই নেই এবং তিনি তোমার সর্বক্ষণের সাথী । তোমাকে বুকে টেনে নেওয়ার জন্য তিনি সর্বদাই হাত বাড়িয়ে আছেন ।’</p>
<p class="Text">‘জগৎ-সংসারে যা-কিছু দেখছ সে-সবই তাঁর, অথবা তাঁর কেন, তিনি-ই সব কিছু হয়েছেন । এই যা কিছু হচ্ছে, তা সবই তাঁর লীলা । তিনি নিজেই নিজের সঙ্গে নিজেকে নিয়ে খেলা করছেন ।’</p>
<p class="Text">‘সর্বভাবে তাঁর শরণাগত না হলে অবশ্য এই রহস্য বোঝা যাবে না । সর্বপ্রকারের অভিমান ত্যাগ করে শুধু তাঁর শরণ নাও, তাঁর কৃপার ওপর দৃঢ় ভরসা রাখো, সমস্ত চিন্তা ছেড়ে দিয়ে সব কিছু তাঁরই চরণে সমর্পণ করো ।’</p>
<p class="Text">‘তাঁর চিন্তায় চিত্তকে মগ্ন রাখো, তাঁর প্রতিটি দান মাথায় তুলে নিয়ে আনন্দের সঙ্গে স্বীকার করো, তাঁর প্রত্যেক আদেশ সমস্ত অন্তর দিয়ে পালন করো আর তাঁরই ওপর অনন্যনির্ভর হয়ে জাগতিক কোনো কিছু প্রার্থনার ইচ্ছা পর্যন্ত করো ।’</p>
<p class="Text">‘বস্তুতঃ তাঁর কাছে চাওয়া মানে নিজেই ঠকে যাওয়া । কারণ, সেই পরম সুহৃদ ভগবান আমাদের ভালো যতদূর বোঝেন, ততদূর বোঝার ক্ষমতা আমাদের বুদ্ধির নেই ।’</p>
<p class="Text">‘একদিন অবশ্যই মরতে হবে—একথা ভুলে যেও না । মরণ-সময়ের ভয়ানক দৃশ্যকে মনে করো, মুমূর্ষু মানুষের শরীরের করুণ-দশা স্মরণ করো, তার দুঃখে-ভরা নিরাশ চোখের দৃষ্টির ভয়ানক অসহায়তা নিজের অন্তরে ভাবনা করো, একদিন তোমারও ওই দশা হবে ।’</p>
<p class="Text">‘মরণের ভীষণতায় একবার ভয় হবে, বিষাদ হবে, জগতে অন্ধকার বোধ হবে, নিরাশা জন্মাবে । কিন্তু এতে ঘাবড়িয়ো না, এই নিরাশাই তোমার পরম সুখের কারণ হবে, এতেই তুমি পরমাত্মার প্রত্যক্ষ উপলব্ধি  লাভ করতে পারবে ।’ ‘<span class="char-style-override-5">নৈরাশ্যং পরমং সুখম্</span>’ ।</p>
<p class="Text">‘ভগবানের ওপর অবিশ্বাস কোরো না—তা-ই হল সবথেকে বড় পাপ । ভগবানের নামের ওপর বিশ্বাস রাখো । মনে রেখো, ভগবানের নামের সম্বন্ধে সন্ত-মহাপুরুষদের প্রত্যেকটি উক্তিই সম্পূর্ণ । নামের শরণ নিয়ে পরীক্ষা করেই দেখো ।’</p>


<p class="Page-Break"> </p>
<p class="Chapter-Heading" id="toc_marker-4">সৎসঙ্গ-উদ্যানের প্রস্ফুটিত পুষ্প</p>
<p class="Shlok-Color-2"><span class="char-style-override-6">(নিত্যলীলালীন শ্রীহনুমানপ্রসাদ পোদ্দারের পুরাতন সৎসঙ্গ থেকে সংগৃহীত)</span></p>
<p class="Text">‘মানব-জীবন ভগবানের উদ্দেশ্যে নিবেদিত হওয়ার জন্যই পাওয়া গেছে । প্রকৃতপক্ষে আমরা ভগবানেরই, কিন্তু আমরা নিজেদেরকে কাম- ক্রোধ প্রভৃতির দাস করে রেখেছি । এই হল মূর্খতা । যে ভগবানের হয়ে গেছে, তার জীবন সার্থক । যে জগৎ-সংসারের হয়ে গেছে তার জীবন সার্থক নয়, নিরর্থক ।’</p>
<p class="Text">‘যে-কোনো সাধনায়, যে কোনো প্রকারেই হোক,—একটাই কাজ করার আছে, ভগবানের শ্রীচরণে অনুরাগ । তাঁর চরণে অনুরাগ উত্তরোত্তর বেড়ে চলবে, এতেই জীবনের সার্থকতা । তাই ভগবানের প্রতি প্রেমের লালসা জাগাতে হবে । এর জন্য প্রেমস্বরূপ ভগবানের কাছে প্রার্থনা করতে হবে এবং যতদূর সম্ভব নিরন্তর প্রযত্ন করে যেতে হবে প্রেমলাভের জন্য ।’</p>
<p class="Text">‘‘অকপট অন্তরে শ্রদ্ধা-বিশ্বাসের সাথে ভগবানের কাছে প্রার্থনা করলে কোনো সঙ্কটই থাকতে পারে না । প্রার্থনার সময় মনের মধ্যে এই ভাব থাকবে যে, ‘ভগবান আমার এই সংকট দূর করে দিন’ । প্রার্থনার মধ্যে আর্তি থাকবে, এবং সেইসঙ্গে এই বিশ্বাস থাকতে হবে যে, ‘ভগবান অবশ্যই আমার এই সঙ্কট দূর করে দেবেন ।’ যে ভগবানের কাছ থেকে তাঁর প্রেমই চায়, সে তো সর্বোৎতম । কিন্তু যারা পাপেই রত, পাপের পথেই অর্থ-সংগ্রহ করে, তারা যদি ভগবানের কাছ থেকে কিছু প্রার্থনা করে তো তা নিন্দনীয় নয় । জগতের থেকে, পাপের থেকে কিছু চাওয়ার অপেক্ষা ভগবানের কাছে চাওয়া অনেকগুণে শ্রেয়স্কর ।’’</p>
<p class="Text">‘অন্য যে-কোনো সাধনার দ্বারা যে সকল উচ্চ থেকেও উচ্চতর স্থিতি লাভ হয়, তা নাম-জপের দ্বারাও হতে পারে, এই আমার বিশ্বাস ।’</p>
<p class="Text">‘সাধকের মনোবৃত্তি উত্তরোত্তর ভগবানের নাম-রূপ-গুণের চিন্তায়ই মগ্ন হোক । শুরুতে বৃত্তি অন্য দিকে যায়, কিন্তু এই সময়ে খুব সাবধানতা অবলম্বন করতে হয়, যেন তা অন্যদিকে যেতে না পারে অথবা যদি যায়-ই তা ভগবানের সেবার ভাবনাকে ঘিরেই যেন যায় । এর অতিরিক্ত অন্য কোনো ভাবকে আশ্রয় করা প্রকৃতপক্ষে নিম্নস্তরে বৃত্তি নেমে যাওয়া ।’</p>
<p class="Text">‘‘মন হল বৃত্তিসমূহের সংঘাত বা বহু বৃত্তির সম্মিলিত রূপ । বৃত্তি যখন কোনো একটি বিষয়ে গিয়ে তারই রূপে রূপিত (পরিবর্তিত) হয়ে যায় বা তার রূপ ধারণ করে, তখন তাকে  ‘ধ্যান’ বলে ।’’</p>
<p class="Text">‘শরীরের সুখ, নামের (খ্যাতির) চাহিদা আর জিভের স্বাদ—এই তিনটিই সাধকের পক্ষে বিষম বিঘ্ন ।’</p>
<p class="Text">‘‘ভগবানের প্রতি একাধিক রকমের ভাব হতে পারে । সর্বসাধারণের পক্ষে সোজা সরল ভাব হল—ভগবানের প্রতি প্রভুর ভাব ।’ ‘ভগবান আমার প্রভু, আমি তাঁর দাস’  এটি হল সর্বথা এবং সর্বদা নির্দোষ ভাব । এতে কখনও-ই পতনের সম্ভাবনা থাকে না ।’’</p>
<p class="Text">দ্বিতীয় ভাব হল— ভগবানকে নিজের সখা বলে মনে করা । এই ভাব দাস্য-ভাবের থেকে উচ্চস্তরের । এই ভাবে মানসিকরূপে সদা-সর্বদা ভগবানের সঙ্গে থাকা এবং ভগবানের লীলা-চিন্তন চলতে থাকে । এতে ভগবানের বালক-স্বরূপের অথবা পার্থ-সখারূপের ভাবনা করা হয় ।</p>
<p class="Text">তৃতীয় ভাব হল—ভগবানকে নিজের সন্তান মনে করে তাঁর লীলার অবলোকন অর্থাৎ ভগবানের প্রতি বাৎসল্যভাব । ভগবান বাল্যকালে যে-সব লীলা করেছিলেন, সেইগুলির চিন্তায় রত থাকা । এইভাবে ভগবানের সেইসব লীলায় অনুরাগ জন্মায় এবং সেগুলি সর্বথা সত্যরূপে অনুভবের বিষয় হয়ে ওঠে ।</p>
<p class="Text">‘‘চতুর্থ ভাব হল — ‘মধুর ভাব’ । অর্থাৎ ভগবানকে নিজের প্রিয়তমরূপে অনুভব । এরই নাম ‘গোপী-ভাব’ । গোপীভাবের অনেক স্তর আছে, তার মধ্যে ‘মঞ্জরী-ভাব’ হল সর্বোৎতম । শ্রীরাধামাধব (যুগলরূপ) হলেন মঞ্জরীর ইষ্ট, আর শ্রীরাধামাধবের সুখের আয়োজন করাই মঞ্জরীর জীবন । মঞ্জরীর ওপর শ্রীরাধারাণীজীর সবথেকে বেশি কৃপা থাকে আর তারই ফলে শ্রীকৃষ্ণও তার ওপর কৃপা করার জন্য সর্বদা তৎপর থাকেন ।</p>
<p class="Text">এর থেকেও এক উচ্চ ভাব আছে— শ্রীরাধামাধব আমাকে নিজের মধ্যে বিলীন করে নিয়েছেন, তাঁরা নিজ অঙ্গে আমাকে প্রবেশ করিয়ে নিয়েছেন । এইভাবে প্রথমে শ্রীরাধামাধবের একত্বের অনুভব হয়, তারপর সাধকেরও তাঁদের সাথে একত্ব সম্পাদিত হয় ।’’</p>
<p class="Text">‘সেই সেবাই উৎতম সেবা, যাতে সেবকের নাম পর্যন্ত সেব্য জানতে পারেন না ।’</p>
<p class="Text">‘অভিমানের (গর্বের) স্বভাবই হল অপমান করা । অহঙ্কারী ব্যক্তি অপমান না করে থাকতে পারে না, সর্বক্ষেত্রেই এর প্রতিফলন দেখা যায় । মন, শরীর ও বাক্য এই ত্রিবিধ ক্ষেত্রে অর্থাৎ কায়মনোবাক্যে আমরা যে রকম পরিবেশে-প্রভাবের মধ্যে থাকব তার মতোই হয়ে উঠবার ইচ্ছা আমাদের হবে । সঙ্গ থেকে বৃত্তি (মনের তদনুকূলগতি), বৃত্তি থেকে ক্রিয়া এবং ক্রিয়া থেকেই স্বরূপ গড়ে ওঠে ।’</p>
<p class="Text">‘আজ আমরা ধর্মের নামে লজ্জা পাই । যারা ভগবানকে মানে তারা সমাজে, সকলের সামনে নিজেদের ভগবদ্বিশ্বাসী বলতে লজ্জা অনুভব করে ।’</p>
<p class="Text">‘সাধকের বৃত্তিই এই রকম হয় যে সে সর্বপ্রকারেই ভোগীদের থেকে উলটো ধরণে চলে । ভোগী সাধকের বৃত্তিকে বুঝতে পারে না, সে তাকে ভ্রান্ত বলে মনে করে । অবশ্য সাধক ভোগীর এই ধারণাতে উদ্বিগ্ন বা বিচলিত হয় না, সে অন্তরে প্রসন্নতা অনুভব করে ।’</p>
<p class="Text">‘সাধক এবং ভোগীর দৃষ্টিকোণে দুস্তর বৈপরীত্য বর্তমান । ভোগীর জাগরণ এবং নিদ্রা ভোগের জগতে অর্থাৎ তার জীবনযাত্রার সবটাতেই পড়ে থাকে ভোগের চিন্তা  অপর দিকে সাধকের জাগা-শোওয়া হল ভোগসমূহের ত্যাগে  ।’</p>
<p class="Text">‘সাধকের স্বরূপ হল, সে স্বভাবতঃই ভোগের থেকে নিজের চিত্তবৃত্তিকে সংহরণ করে নেয় বা গুটিয়ে নেয় ।’</p>
<p class="Text">‘ভোগী তার সুখের জন্য যেসব বস্তু চায় বা গ্রহণ করে সাধক সেগুলি গ্রহণ করতে আশঙ্কিত হয় । সেগুলি গ্রহণ করতে সে দুঃখ অনুভব করে । ভোগীর কাছে মান-সম্মান অমৃততুল্য মনে হয়, সাধকের কাছে তা বিষের সমান । প্রশংসা ভোগীর পরম প্রীতিপ্রদ, অপরদিকে সাধকের কাছে প্রশংসা অগ্নিসদৃশ বলে প্রতীত হয় ।’</p>
<p class="Text">‘সাধকের আদর্শ ত্যাগী, ভোগী নয় । এইজন্য ভোগী প্রলোভন দেখালেও সাধক ভোগে আকৃষ্ট হয় না বা তা স্বীকার করে না ।’</p>
<p class="Text">‘বৃন্দাবনবাসের মাহাত্ম্য অসীম কিন্তু শুধু ভৌগোলিকভাবে সেই ক্ষেত্রের অন্তর্গত স্থানে বাস করাই বৃন্দাবনবাস নয় । বৃন্দাবনবাসের প্রকৃত অর্থ হল জীবন শ্রীকৃষ্ণময় হয়ে যাওয়া ।’</p>
<p class="Text">‘পর্দায় অঙ্কিত বহুবিচিত্র অলঙ্কার দেখে তার প্রতি আসক্তি বা লোভ জাগে না । এই সংসার, এখানকার ভোগ্যবস্তু সবই ওই পর্দায় আঁকা গহনামাত্র— এই বোধ জন্মালেই স্বাভাবিকভাবেই এসবের প্রতি আসক্তির স্থলে উপেক্ষা জন্মায় ।’</p>
<p class="Text">‘ভগবানের ওপর আমাদের বিশ্বাস দৃঢ় হয়েছে কি হয়নি তা পরীক্ষার কষ্টিপাথর হল, ভগবানের প্রত্যেক বিধানে মঙ্গলবুদ্ধি হয়েছে কিনা এবং দুঃখের সময়ে ভগবানের সংস্পর্শের অনুভব হয় অথবা হয় না । যতক্ষণ পর্যন্ত ভগবানের কোনো একটিও বিধানে মনে বিষাদ জাগে, ততক্ষণ পর্যন্ত একথা স্পষ্ট যে, ভগবানের ওপর আমাদের বিশ্বাস দৃঢ় হয়নি ।’</p>
<p class="Text">‘যত মহাপুরুষ ভগবানের সাক্ষাৎকার লাভ করেছেন তাঁদের সকলের স্থিতি ভিন্ন ভিন্ন, কিন্তু তৎবশতঃ সকলেই একই সৎযকে অনুভব করেছেন । সাধনকালে পথের ভিন্নতা থাকে—যেমন, কোনো ক্ষেত্রে জ্ঞানই প্রধান, কোনো ক্ষেত্রে ভক্তি, কোথাও নিষ্কাম কর্ম, কোনও পথে বা যোগ-সাধন । কিন্তু সকলেরই প্রাপ্তব্য এক ভগবানই । এইজন্য মহাপুরুষেরা সব সাধনপথেরই সম্মান করেন  তবে যে সাধনের দ্বারা তাঁরা গন্তব্যে পৌঁছেছেন সেই পথটিকে বিশেষভাবে সমর্থন করে থাকেন, তার কারণ সেই সাধনপথের ব্যবহারিক প্রয়োগের দিকটি সম্পর্কে তাঁদের (স্বীয় অভিজ্ঞতালব্ধ) অধিক জ্ঞান আছে ।’</p>
<p class="Text">‘জগতের কোনো সৌন্দর্যই স্থায়ী বা বৃদ্ধিশীল নয়, তা অনিত্য, বিনাশী, ক্ষণভঙ্গুর ও অপূর্ণ । ভগবানের সৌন্দর্য নিত্য এবং তা পূর্ণতম হয়েও নিত্য বর্ধনশীল ।’</p>
<p class="Text">‘‘ভগবানের আশ্রয় লাভের জন্য প্রয়োজন দৈন্যতার । দৈন্যতার অর্থ হল অভিমান শূন্যতা । নানারকমের অভিমান আমাদের ভিতরে রয়েছে, যেমন ধনের অভিমান, পদের অভিমান, সাধনার অভিমান, জ্ঞানের অভিমান, ত্যাগের অভিমান, সেবা করার অভিমান ইত্যদি । যেখানে যেখানেই অভিমানের উদয় হয়, সেখানে সেখানেই ভগবানের বিস্মৃতি ঘটে । তবে ভক্তদের এই অভিমান যে ‘আমি ভগবানের, ভগবান আমার, আমার ওপর ভগবানের অপার কৃপা’ প্রকৃতপক্ষে অভিমান নয় । এ হল এক পরম সাত্ত্বিক ‘স্বীকরণ’, যা সাধনার আধার ।’’</p>
<p class="Text">‘ভগবানের সব শক্তির মধ্যে কৃপাশক্তিই হল প্রধান । যেখানে তাঁর কৃপাশক্তি চরিতার্থ হয়, সেখানে তাঁর অন্য সব শক্তি কৃপাশক্তির অনুগত হয়ে কাজ করে । আমাদের অভিমান ভগবানের কৃপাকে অনুভব করতে দেয় না । সুতরাং সর্বপ্রথম নিজেদের অহঙ্কারকে প্রশমিত করতে হবে ।’</p>
<p class="Text">‘সংসারের সৌন্দর্য সর্বথা (সর্বতোভাবে) মিথ্যা । কিন্তু সুখের গোপন আশায় আমরা সংসারের মিথ্যা সৌন্দের্যর প্রতি প্রলুব্ধ হচ্ছি । সংসারের কোনো প্রাণী, কোনো পদার্থের মধ্যেই সৌন্দর্য নেই— এই সৎযের ওপর বিশ্বাস রেখে আমরা নিজেদের ভ্রান্তি থেকে যত সত্বর মুক্তি পাব, ততই আমাদের মঙ্গল ।’</p>
<p class="Text">‘‘কেউ যদি কোনো সাধনার দ্বারা ভগবানকে কিনে নিতে চায়, তাহলে তা তার নিতান্ত মূর্খতা ছাড়া আর কিছুই নয় । এমন কোনো বস্তু নেই যার বিনিময়ে ভগবানকে পাওয়া যেতে পারে । ভগবানকে পাওয়া যায় তাঁরই সহজ কৃপায় । কৃপার ওপর বিশ্বাস নেই, আবার কৃপাকে গ্রহণ করবার জন্য দৈন্যতাও নেই— এই অবস্থায় সার্থকতা মিলবে কী করে ? ‘আমি অভিমান ত্যাগ করেছি, আমার মধ্যে অভিমান নেই’ এই ধরণের উক্তির মধ্যেও  অভিমান লুকিয়ে আছে ।’’</p>
<p class="Text">‘‘দৈন্য’  ভক্তের শোভা । ভক্তের প্রথম লক্ষ্মণই হল ‘দৈন্য’ । ভক্ত নিজেকে সর্বথা অকিঞ্চন—অভাবগ্রস্ত (সাধনসম্পত্তিহীন) মনে করে । ভগবানও তাই চান, এইরকম ভক্তের সামনে ভগবান বিলম্ব না করে নিজে থেকেই প্রকটিত হন ।’’</p>
<p class="Text">‘ভগবানের বল নিরন্তর আমাদের সঙ্গে থাকা সত্ত্বে সক্রিয় হয় না তার কারণ হল আমরা তাকে স্বীকার করি না । যখনই আমরা ভগবানের বলকে অনুভব করতে শুরু করব, তখনই সেই বল সক্রিয় হয়ে উঠবে, আর আমরাও পূর্ণ সাফল্য লাভ করব (ধন্য হয়ে যাব) ।’</p>
<p class="Text">‘ভোগেই সুখ হয়—এই আস্থা আমাদের মধ্যে এমনই দৃঢ়মূল হয়ে গেছে যে বৈরাগ্যের কথায় (অর্থাৎ বৈরাগ্যের প্রশংসা তথা গুণকীর্তনের দ্বারা) তা দূর হবার নয় । কোনো ভয়ঙ্কর বিপদের আঘাত, তথা ভগবান কিংবা তাঁর কোনো প্রেমীভক্তের কৃপাই এই আস্থাকে দূর করতে পারে ।’</p>
<p class="Text">‘শরণাগত সে-ই হতে পারে যে প্রকৃত অর্থে দীন । যার নিজের বুদ্ধি, সামর্থ্য, যোগ্যতার অভিমান আছে সে কারো শরণ কেন নিতে চাইবে ? যখন নিজের সমস্ত বল এবং সেসবের আশা-ভরসা ঘুচে যায়, তখনই সে ভগবানের দিকে তাকায় এবং তাঁর আশ্রয় প্রার্থনা করে ।’</p>
<p class="Text">‘শরণাগতের মধ্যে দুটি জিনিস অনিবার্যরূপেই এসে পড়ে— নির্ভয়তা এবং নিশ্চিন্ততা । যতক্ষণ পর্যন্ত ভয় এবং চিন্তা থাকে, ততক্ষণ বুঝতে হবে, নিজের দৈন্যতার ওপরেও বিশ্বাস জন্মায়নি, ভগবানের শরণাগত-বৎসলতার ওপরেও না । এই দুটি বিষয়ের ওপর বিশ্বাস না জন্মানো পর্যন্ত সফলতা লাভ সম্ভব নয় ।’</p>
<p class="Text">‘ভগবানের কৃপা দীনেদেরই  সম্পত্তি । আমরা দীন হয়ে গেলেই ভগবৎ-কৃপার ওপর আমাদের স্বাভাবিক অধিকার জন্মায় ।’</p>
<p class="Text">‘সাধন-ভজন করতে হবে, কিন্তু এর জন্য মনে অভিমান না জন্মায় সে বিষয়ে সতর্ক থাকা দরকার । সাধন-ভজন যে হচ্ছে, তা-ও ভগবানের কৃপার ফলেই, এই কথা মনে রাখতে হবে । ভগবানের কৃপার নিরন্তর স্মরণ এবং নিজের পুরুষকারের বিস্মরণ— এই দুটি হলেই সফলতা-লাভ অনিবার্য ।’</p>
<p class="Text">‘‘যে যত দীন তার মধ্যে ভগবানের কৃপাশক্তির তত অধিক প্রকাশ । ভগবানের কৃপা প্রকাশিত হওয়ার পক্ষে বাধাস্বরূপ পর্দাকে ছিঁড়ে ফেলে ‘দৈন্য’ ।’’</p>
<p class="Text">‘‘প্রজাপতি ব্রহ্মার উচ্চারিত ‘দ’ এই একটি শব্দই (অধিকারী-ভেদে) ত্রিবিধ অর্থ বহন করেছিল (উপনিষদে প্রসিদ্ধ) । তেমনি ভগবান শ্রীকৃষ্ণের বাণী ভগবদ্গীতারও অধিকারী ভেদে বহুবিধ অর্থ হয় । এই কারণেই বিভিন্ন আচার্য এবং টীকাকারগণ গীতার ভিন্ন ভিন্ন অর্থ করেছেন । অধিকারী-ভেদে স্বীকার করলেই এ-সবের সামঞ্জস্য পাওয়া যায় ।’’</p>
<p class="Text">‘ভগবানের কৃপা অধিকারী-ভেদের অপেক্ষা রাখে না । তা কেবল দেখে যে, সে সত্যিই কৃপার প্রার্থী কিনা ।’</p>
<p class="Text">‘‘ভগবানের কৃপা সকলেরই সম্পত্তি  তবে তা বিশেষ করে দীনেদের, কারণ ভগবান হলেন ‘দীনবৎসল’ ।’’</p>
<p class="Text">‘অবোধ বালক, যে এখনও কথা বলতে শেখেনি, কোনোরকম ইঙ্গিত বা সংকেতও করতে জানে না, সে কেবলমাত্র কান্নার দ্বারা নিজের কষ্টের কথা প্রকাশ করে । এই প্রকারেই যার ক্রন্দন-ভিন্ন অন্য কোনো সাধন নেই, সে ভগবানের সামনে কাতর হয়ে ক্রন্দন করুক । জগতের সামনে কান্না অশুভ, কাপুরুষতার দ্যোতক । কিন্তু ভগবানের কাছে কাঁদা পরম মঙ্গলকর এবং পরম আত্মিক বলশালিতার পরিচায়ক ।’</p>
<p class="Text">‘ভগবানের কৃপার ওপর ভরসা রেখে দীনভাবে ভগবানের শরণাপন্ন হতে হয় । যখন আমরা ভগবানের শরণাপন্ন হই এবং ভগবান আমাদের নিকটে চলে আসেন, তখন তাঁর দৈবীগুণ আমাদের মধ্যে স্বতঃই আবির্ভূত হয় । তখন আর বন্ধন কাটতে হয় না, বন্ধন নিজে থেকেই ব্যস্ত হয়ে ছিন্ন হয়ে যায়, গ্রন্থি খুলতে হয় না, তা নিজে থেকেই খুলে যায় ।’</p>
<p class="Text">‘আমরা যেমনই হই না কেন, ভগবানের কৃপা এমনই এক বিলক্ষণ (আশ্চর্য, অচিন্তনীয়) বস্তু যে তা আমাদের সব রকমের দোষ-পাপ থেকে মুক্ত করে ভগবানের চরণের আশ্রয় প্রদান করে । তা না হলে দীন-হীনেরা কীকরে সাফল্য লাভ করত ?’</p>
<p class="Text">‘অগ্নি সকলের পক্ষেই সুলভ । তা কীভাবে ব্যবহৃত হবে, তা ব্যবহারকারীর ওপর নির্ভর করে । এই রকমেই কর্ম করার শক্তি ভগবান দিয়ে রেখেছেন, এখন এই শক্তির প্রয়োগ কোন ধরণের কর্মে করা হবে তা নির্ভর করে আমাদের ওপর । যদি আমরা অহঙ্কারের দ্বারা প্রেরিত হয়ে কোনোরকম বিকারযুক্ত হয়ে কর্ম করি তবে তা দোষযুক্ত কর্ম হবে এবং তার কুফলও আমাদের ভোগ করতেই হবে, তার থেকে আমরা বাঁচতে পারব না ।’</p>
<p class="Text">‘পাপকর্ম করা মানুষের স্বভাব নয় । আমাদের অন্তঃকরণে সঞ্চিত বাসনারাশির প্রভাবেই পাপকর্ম সঙ্ঘটিত হয় । সুতরাং প্রথমেই এই বাসনাসমূহকে দূরীকৃত করতে হবে ।’</p>
<p class="Text">‘সংসারে অর্থ ধনসম্পত্তি এবং ভোগ্যবস্তু যার কাছে যত বেশি আছে সে তত বেশি সন্তপ্ত থাকে এবং অপরকেও বেশি বেশি করে সন্তপ্ত করে ।’</p>
<p class="Text">‘যাচ্ঞা (ভিক্ষা) করা অত্যন্ত খারাপ, তৱু যদি ভিক্ষা করতেই হয় তো ভগবানের কাছেই চাওয়া ভালো এবং তাঁকেই চাওয়া উচিত ।’</p>
<p class="Text">‘ভগবৎ-শরণাগতির দুটি প্রকার সাধু-মহাপুরুষগণ নির্দেশ করেছেন, যথা (১) নিজ পুরুষকারের দ্বারা, নিজের চেষ্টায় ভগবানের শরণাপন্ন হওয়া, (২) ভগবানের শরণাগতবৎসলতার ওপর বিশ্বাস রেখে প্রতীক্ষায় থাকা, কখন তিনি নিজে থেকেই শরণে নিয়ে নেবেন । এই দুইয়ের জাগতিক উদাহরণস্বরূপ বানরের বাচ্চা এবং বিড়ালের বাচ্চার কথা বলা হয় । বানরের বাচ্চা নিজে থেকেই লাফিয়ে মায়ের কোলে গিয়ে মাকে অাঁকড়ে থাকে কিন্তু বিড়ালের বাচ্চা নিজে কোনো চেষ্টাই করে না । তার মা-ই তাকে মুখে করে যখন যেখানে নেওয়ার নিয়ে যায় । শ্রীরামকৃষ্ণ পরমহংসদেব এই দ্বিতীয় প্রকারের সাধন-পদ্ধতিকে অধিক প্রার্থনীয় বলেছেন । এই সাধনায় পুরুষকার বা ভক্তের আপন চেষ্টা বলে কিছুই নেই তা নয়, কিন্তু তার ওপর নির্ভরতার ভাব থাকে না ।’</p>
<p class="Text">‘‘অন্য সকল আশ্রয় সর্বথা ত্যাগ করা হল ‘নির্ভরতা’ । এই নির্ভরতা আসে বিশ্বাস থেকে । যদিও বিশ্বাস ভগবানের কৃপাতেই হয়, তাহলেও ভগবান জীবের দিক থেকে অবশ্যই এইটুকুর জন্য অপেক্ষা করেন যে, ‘ও আমাকে আপন করে নিক, নিজের বলে মনে করুক’ । যেখানে এই বিশ্বাস জন্মেছে যে ‘ভগবানই আমার’ (সংসার আর কেউ আমার নয়)— সেখানে নির্ভরতা আপনা থেকেই এসে যায় ।’’</p>
<p class="Text">‘সাধকের সামনে প্রধানরূপে দুটি জিনিস এসে থাকে— প্রলোভন এবং ভয় । কোথাও তার পূজা হতে থাকে, সম্মান-প্রাপ্তি হতে থাকে, অতি উত্তম ভোজন আসতে থাকে, তার মতের আদর হয় ইত্যাদি ইত্যাদি বহু বহু প্রলোভন আসে, আর সাধক তাতেই ডুবে যায় । আবার অন্য কোথাও শরীরের আরাম-ত্যাগের ভয়, ভোগ-বিনাশের ভয়, লোক-নিন্দার ভয়, অপমানের ভয় ইত্যাদি এসে পড়ে আর সাধক বিচলিত হয়ে সাধনা ত্যাগ করে বসে । যে সাধক উপরোক্ত এই প্রলোভন এবং ভয়কে বিন্দুমাত্র গুরুত্ব না দিয়ে নিজের সাধনাতেই সমস্ত চিত্ত দিয়ে লেগে থাকে, সে লক্ষ্যে পৌঁছে যায় ।’</p>
<p class="Text">‘‘দৈন্যে’র অর্থ এই নয় যে, সাধক নিজেকে এতটাই পতিত মনে করবে যে তার মনে এই সংশয় এসে যাবে যে, সে কী করে ভগবানের হবে । বিপরীতপক্ষে, তার মনে এই ভাব আসা চাই যে, আমি নিজের অযোগ্যতার জন্য আর কারো হতে পারব না, কিন্তু ভগবান তো পতিতপাবন, তাই তিনিই শুধু আমার, আমিও তাঁরই ।’’</p>
<p class="Text">‘ভগবানের স্বভাব হল খালি ঘরে প্রবেশ করা । যতক্ষণ আমরা নিজেদের অন্তঃকরণে কিছু লুকিয়ে রাখি ততক্ষণ ভগবান আসেন আর উঁকি মেরে দেখে ফিরে যান । এইজন্য নিজেদের হৃদয় সম্পূর্ণরূপে ফাঁকা করে রাখো, দীন-হীন হয়ে যাও, কোনো রকমের সাধন-গুণের অভিমান রেখো না নিজেদের ভিতরে ।’</p>
<p class="Text">‘‘ভগবান গীতায় ঘোষণা করেছেন—‘জীবনের অন্তকালে যে আমাকেই স্মরণ করতে করতে দেহত্যাগ করে প্রয়াত হয়, সে যেই হোক— আমাকেই প্রাপ্ত হয়, এতে সন্দেহ নেই ।’ জগতেও আমরা দেখে থাকি যে, ফটো নেবার সময় ঠিক যখন ক্যামেরার সুইচ টেপা হয়, সেই মুহূর্তে সামনে যা যেমন থাকে তারই ছবি মুদ্রিত হয়ে যায় । আমরা কিন্তু ভগবানের এই বাণীর অপব্যবহার করে থাকি, এবং বলি যে,‘যখন অন্তিম সময়ে ভগবানকে স্মরণ করলেই তাঁকে পাওয়া যাবে, তাহলে এখন অন্যান্য জরুরি সব কাজ সেরে নেওয়া যাক, শেষ সময়ে ভগবানকে স্মরণ করলেই হবে ।’ এ বিষয়ে ভগবান নিজেই সাবধান করেছেন যে, ‘সারা জীবন যেসব কাজে মন দেওয়া হবে, অন্তকালে তারই স্মরণ হবে এটা নিশ্চিত । সুতরাং সব সময় আমাকে স্মরণ করতে করতে জগতের কাজ করো ।’ সারা জীবন আমাকে ভুলে থেকে অন্তকালে আমাকে স্মরণ করার আশা কদাপি কোরো না, তা হবে আত্ম প্রবঞ্চনা । এ বিষয়ে সাবধান হও ।’’</p>
<p class="Text">‘কিছুই করতে হবে না, শুধু নিজের মুখ ভগবানের দিকে ঘুরিয়ে দাও । ভগবানের দিকে মুখ ঘোরালেই ভগবানের বিরোধীদের থেকে আপনা-আপনি উলটো মুখ বা বিমুখ হয়ে যাবে । ভোগ-বিমুখতা এবং ভগবৎ-সম্মুখতা— দুটি একসাথেই হয়ে যায় এইজন্যই । ভোগের অর্থ হল ভগবৎ-হীন অবস্থান ।’</p>
<p class="Text">‘ভগবানকে সর্বত্র দেখে, সব জীবে তাঁর উপস্থিতি অনুভব করে জীবমাত্রের সেবায় নিরত থাকা— এই হল সন্তদের সহজ স্বভাব । সন্তগণ সর্বদাই সচেষ্ট থাকেন যেন তাঁদের প্রতিটি কর্ম ভগবানের পূজা হয়ে ওঠে ।’</p>
<p class="Text">‘যে ভগবানের কাছে ভোগ প্রার্থনা করে সে ভোগের দাস  তার আরাধ্য ভগবান নন, ভোগই তার আরাধ্য । সে ভগবানের সাধনা করে না, ভগবান তার সাধ্য নন, ভোগ-প্রাপ্তির সাধন বা উপায়-মাত্র ।’</p>
<p class="Text">‘ভগবানের জন্যই বাঁচা, ভগবানের জন্যই মরা— এই যার জীবনে স্বাভাবিকতার রূপ নিয়েছে, সে প্রেমের গূঢ় মর্মের বোদ্ধা । এইরকম জীবন পাওয়ার জন্য ভগবানের কাছেই প্রার্থনা করতে হয় ।’</p>
<p class="Text">‘‘প্রেম’ শব্দের অর্থ ভগবৎ-প্রেম । প্রেমের নামে জগৎ জুড়ে ‘কামে’র খেলা চলছে যা আমাদের চর্চার বিষয় নয় । ভগবৎ-প্রেম-প্রাপ্তি সহজে হয় না । অতি উচ্চ-স্তরের সাধনায় সিদ্ধিলাভের পরই ভগবৎ-প্রেমলাভ হয়ে থাকে ।’’</p>
<p class="Text">‘ভগবৎপ্রেম কী তা কেউ বলতে পারে না । বলার জন্যই বলতে হলে সাঙ্কেতিক ভাবে বোঝানোর জন্য এইরকম বলা যেতে পারে যে, এ হল ভগবানের নিজেরই মধ্যে নিজেরই সঙ্গে নিজের লীলা ।’</p>
<p class="Text">‘ভগবানের সঙ্গে ক্রীড়া করতে পারে ভগবানের এমন সাথী কে আছে ? ভগবান যে খেলা খেলেন তা-ই বা কেমন খেলা ? প্রকৃতপক্ষে তাঁর যোগ্য কোনো সাথীও নেই, কোনো খেলাও নেই । তাই ভগবানই প্রেমাস্পদ, ভগবানই প্রেমিক, ভগবানই প্রেম ।’</p>
<p class="Text">‘নিজেই প্রেমিক এবং প্রেমাস্পদ হয়ে একে অপরের প্রীতির আশ্রয়াবলম্বন এবং বিষয়াবলম্বন হয়ে ভগবানের যে পরম দিব্য অচিন্ত্য-অনন্ত গৌরবময় পবিৎরতম লীলা নিত্য বহমান— তাকেই প্রকৃতপক্ষে ভগবৎ প্রেম বলা হয় । এই প্রেমে এইরকম মনে করা হয় আর তা পরম সৎযও বটে যে, ভগবানই স্বয়ং নিজের আনন্দস্বরূপকে—নিজের ভাবস্বরূপকে নিয়ে অনন্ত লীলারূপ ধারণ করে রয়েছেন ।’</p>
<p class="Text">‘‘ভগবান শ্রীকৃষ্ণই ‘রাধা’ স্বরূপে লীলা করেন । অতএব শ্রীরাধা ভগবানের থেকে সর্বথা অভিন্ন । শ্রীরাধাকে ছাড়া শ্রীকৃষ্ণের, এবং শ্রীকৃষ্ণ বিনা শ্রীরাধার অস্তিত্ব নেই । দুজনের অবিনাভাব সম্বন্ধ । রসরাজ মহাভাবের (অর্থাৎ শ্রীরাধার) প্রেমের বিষয় হন, আবার মহাভাব রসরাজের প্রেমের বিষয় হন । এই প্রকারে পরস্পরের এক মহাপবিত্র লীলা চলে ।’’</p>
<p class="Text">‘শ্রীরাধা হলেন মহাভাবস্বরূপা, আর শ্রীরাধার আরাধ্য, প্রেমাস্পদ, পরমশ্রেষ্ঠ হলেন রসরাজ শ্রীকৃষ্ণ ।’</p>
<p class="Text">‘শ্রীরাধার ভাবসমূহের বিশ্লেষণ করা অসম্ভব । তিনি মহাভাবময়ী, অচিন্ত্য অনন্ত তাঁর ভাব-সমুদ্র, প্রতি ক্ষণে সেখানে তরঙ্গলীলা, আনন্দের যে কত বিচিত্র বিভঙ্গ সেইসব তরঙ্গে-তরঙ্গে নব নব রসে রূপে মূর্তি ধরছে, কে তার সীমা-সংখ্যার হিসাব করবে ? অনন্ত কোটি ব্রহ্মাণ্ডের বিন্দুতে বিন্দুতে সেই রসধারা উছলে পড়ছে, আনন্দ রূপ ধরছে স্থূলে-সূক্ষ্মে-চৈতন্যে । অনাদিকাল থেকে অনন্তকাল পর্যন্ত প্রেমের বিশুদ্ধ পরমাহ্লাদময় তরঙ্গমালার লীলাভঙ্গ চলছে, যুগ যুগ ধরে কত মহাপ্রেমিক ভক্ত, কত বড় বড় ভাগ্যবান ঋষি-মুনি, হয়তো বা কখনও কোনো দেবতা সেই রসমধুর তরঙ্গরাজির দর্শনমাত্র পেয়ে স্তম্ভিত হয়ে যান, আস্বাদনের ক্ষমতাও থাকে না ।’</p>
<p class="Text">‘শ্রীরাধার প্রেমের বিভিন্ন তরঙ্গের বর্ণনা সম্ভব নয়, কেবল শাখা-চন্দ্র-ন্যায়ে সংকেতমাত্র হতে পারে । কাউকে শুক্লা দ্বিতীয়ার চন্দ্রকে দেখানোর জন্য যেমন বলা হয় ‘দেখো, ওই গাছের ডালের কাছে এতটা ওপরে বা নীচে চাঁদ রয়েছে ।’ প্রকৃতপক্ষে চাঁদ সেই ডালের কাছে নেই, আছে বহু দূরে, তবুও এইভাবে সঙ্কেত করে তাকে দেখানোর যে রীতি তাকেই শাখা-চন্দ্র-ন্যায় বলে । শ্রীরাধারও গুণরাশির, ভাবসমূহের এইরকমেই সঙ্কেতমাত্র করা যেতে পারে, বর্ণনা নয় । বর্ণনা সম্পূর্ণ অসম্ভব ।’</p>
<p class="Text">‘জগতে ধনসম্পর্কিত মূল্যায়ন বা মান্যতা ভিন্ন ভিন্ন হয়ে থাকে । কারও ধন বিদ্যা, কারও ধন বুদ্ধি, কারও ধন বিষয়, কারও বা সম্পত্তি, কারও ধন সোনা, আবার কারও ধন পারলৌকিক সুখ । কিন্তু সর্বস্ব-সমর্পণময়ী শ্রীরাধার জীবনের ধন কী ?— শ্রীকৃষ্ণ ।’</p>
<p class="Text">‘যেখানে প্রেমের প্রারম্ভ, সেখানেই ত্যাগের পরাকাষ্ঠা । ত্যাগ যেখানে পূর্ণতা প্রাপ্ত হয়, চরম সীমায় পৌঁছে যায়, সেইখান থেকেই ভগবৎ- প্রেমের আরম্ভ হয় ।’</p>
<p class="Text">‘ভগবৎ প্রেমিক সর্বদা সর্বথা মুক্ত-স্বরূপ হয়ে থাকেন   মায়ার রাজ্য তাঁর ধারে কাছেও পৌঁছতে পারে না । দূর থেকেই তা বিলীন হয়ে যায় । যেমন ঊষার আভাসমাত্রেই অন্ধকার বিলীন হয়ে যেতে থাকে । সেইরকমই প্রেমসূের্যর উদয়ের তো কথাই নেই, প্রেমের ঊষাকালেই মায়ার অন্ধকার অপসারিত হয়ে যায়, মরে যায়, সম্পূর্ণ বিলুপ্ত হয়ে যায় ।’</p>
<p class="Text">‘ভগবানের মধুর লীলায় তাঁর ঐশ্বর্য গুপ্ত থাকে, ক্রিয়াশীল হয় না । যে ভগবানের ভয়ে ভয়ই কাঁপে, যাঁর ভয়ে কাল, যমরাজ প্রভৃতিরা নিজ নিজ কর্তব্যে নিরত থাকেন, সেই শ্রীকৃষ্ণই মূর্তিমতী বাৎসল্যরূপিণী মা যশোদার ধমকে ভীত-সন্ত্রস্ত হয়ে থাকেন ।’</p>
<p class="Text">‘ভগবান শ্রীকৃষ্ণ নিজের স্বরূপ, লীলা প্রভৃতির দ্বারা মাধুের্যর এমন প্রসার ঘটান যে, সবার চিত্ত তাঁর দিকে অবশে আকৃষ্ট হয়ে চলতে থাকে । তাঁর এই আকর্ষণ লীলা নিরন্তর হয়েই চলেছে ।’</p>
<p class="Text">‘মধুর-লীলায় যদি ঐশ্বর্য এসেই যায় তবে তা সেবা সম্পাদনের জন্য, লুকিয়ে থেকে মাধুর্যকে কমিয়ে দেবার বা অপসারিত করবার জন্য নয় ।’</p>
<p class="Text">‘‘প্রেমীর মধ্যে যখন প্রিয়তম ভগবানের সঙ্গে মিলনের ইচ্ছা জেগে ওঠে, তখন সে পথের কাঠিন্যের দিকে দৃষ্টিই দেয় না । মিলনের ত্বরায় সে তখন কোনো কিছু চিন্তা না করেই বেরিয়ে পড়ে । হয়তো পথের প্রচণ্ড গরমে জ্বলে পুড়ে ভস্মই হয়ে যাবে, তাতে-ও তার কিছু এসে-যায় না । সে তখন প্রিয়তমের সঙ্গে মিলিত না হয়ে থাকতে পারবে না । একটি কথা প্রচলিত আছে—ভগবান শ্রীশ্যামসুন্দর পাহাড়ের ওপরে গিয়ে ঘন বৃক্ষছায়ায় উপবিষ্ট হয়েছেন । পাহাড়ে ওঠার রাস্তা পাথরে ভরা, খাড়া চড়াই, পথে একটি গাছও নেই, আর মধ্যাহ্ন কাল । এক সখী যাবে প্রিয়তমের কাছে । সে পাহাড়ে চড়তে শুরু করল । যারাই দেখল, তারাই তাকে বারণ করল ‘এই ভয়ঙ্কর গরমে পাহাড়ে চড়বে কীভাবে ? ঝলসে যাবে যে !’ কিন্তু সে কারো কোনো কথাই শুনলো না । তপ্ত পাথরের ওপর যখন তার পা পড়ছিল, তখন সে অনুভব করছিল যেন সেখানে ঠান্ডা নরম গদি বিছানো আছে, আর তার মাথার ওপরে কেউ শীতল ছায়া বিছিয়ে তার সঙ্গে সঙ্গে চলছে । তার প্রত্যেকটি পদক্ষেপই তো তাকে একটু একটু করে প্রিয়তমের নিকটতর হওয়ার উপলব্ধি এনে দিচ্ছিল, এইজন্যই সে সেই সুখদায়ক অনুভূতি লাভ করছিল । এই হল প্রেমের আশ্চর্য বৈশিষ্ট্য ।’’</p>


<p class="Page-Break"> </p>
<p class="First-End-Page" id="toc_marker-5" xml:lang="en-GB">শেষ পাতা</p>

