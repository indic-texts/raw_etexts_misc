
<p class="First-End-Page para-style-override-1" id="toc_marker-1" xml:lang="en-GB"><span class="char-style-override-1">প্রথম পাতা</span><span class="char-style-override-2"></span></p>
<p class="Titel-Page---Shri-Hari">॥ শ্রীহরিঃ॥</p>
<p class="Title-Page---Book-Name">সুখ-শান্তিতে বাঁচার উপায়</p>
<p class="Title-Page---Book-Name-Hindi">सुखपूर्वक जीनेकी कला - बंगला</p>
<p class="Title-Page---Tavmev-Mata--pita"> </p>
<p class="Title-Page---Tavmev-Mata--pita">ত্বমেব মাতা চ পিতা ত্বমেব</p>
<p class="Title-Page---Tavmev-Mata--pita">ত্বমেব বন্ধুশ্চ সখা ত্বমেব ।</p>
<p class="Title-Page---Tavmev-Mata--pita">ত্বমেব বিদ্যা দ্রবিণং ত্বমেব</p>
<p class="Title-Page---Tavmev-Mata--pita">ত্বমেব সর্বং মম দেবদেব ॥</p>
<p class="Title-Page---Tavmev-Mata--pita"> </p>
<p class="Title-Page---Author-Name">শ্রদ্ধেয় স্বামী শ্রী রামসুখদাসজী মহারাজ</p>
<p class="Title-Page---Gita-Seva-Trust">গীতা সেবা ট্রাস্ট</p>


<p class="Page-Break"> </p>
<p class="Chapter-Heading" id="toc_marker-2">নিবেদন</p>
<p class="Text">শ্রীরাজেন্দ্রকুমার ধবন মহাশয় সুদীর্ঘকাল ধরে পরম শ্রদ্ধেয় স্বামী শ্রীরামসুখদাসজী মহারাজের সঙ্গ-লাভ করেছেন । স্বামীজী মহারাজের সঙ্গে একান্তে বহু আলাপ-আলোচনা এবং বিভিন্ন বিষয়ে শংকা-সমাধানের মাধ্যমে তিনি কৃতার্থ হয়েছেন । প্রস্তুত বইতে শান্তিপূর্ণ জীবন-যাপনের পক্ষে উপযোগী কিছু প্রশ্নোত্তর রয়েছে এবং তৎসহ কয়েকটি ঈশ্বর সম্বন্ধীয় রচনাও সংযুক্ত করা হয়েছে| আশা করা যায় যে, আগ্রহী পাঠকবৃন্দ এর দ্বারা উপকৃত হবেন ।</p>


<p class="Page-Break"> </p>
<p class="Chapter-Heading" id="toc_marker-3">১. সুখ—শান্তিতে বাঁচার উপায়</p>
<p class="Text">বর্তমান সময়ে মানুষ বিভিন্ন কারণে খুবই দুঃখী হয়ে রয়েছে । তাই তাঁরা যখন জানতে পারেন যে শহরে এমন কোনো সাধু, জ্যোতিষী বা তান্ত্রিক এসেছেন, যিনি অপরের দুঃখ দূর করতে সক্ষম, তখন তাঁরা তাঁর সঙ্গে দেখা করতে আসেন । কিন্তু বর্তমান সময়ে সৎ সাধু-সন্ত, জ্যোতিষী বা তান্ত্রিক প্রায় পাওয়াই যায় না । যাঁদের পাওয়া যায়, তাঁরা শুধুমাত্র অর্থ উপার্জনকারী ও নিজ স্বার্থ-সিদ্ধিকারীই হয়ে থাকেন । কারও বা প্রারব্ধবশতঃ (ভাগ্যবশতঃ) মিথ্যা প্রসিদ্ধিও হয়ে থাকে । যেমন তথাকথিত সাধুর কাছে শত শত মানুষ নিজেদের কামনা নিয়ে গেলে তারমধ্যে ২৫-৩০ জন ব্যক্তির তো প্রারব্ধবশতঃ (ভাগ্যবশতঃ) কামনা পূর্ণ হয়ে যাবে ! কিন্তু তাঁরা প্রচার করেন যে, অমুক সাধুর কৃপায়, তাঁর আশীর্বাদে তাঁদের কামনা পূর্ণ হয়েছে । এইভাবে বানানো সাধুরও খুব প্রচার হয়ে যায় !</p>
<p class="Text">মনে করুন, কোনো শহরে একজন সৎ সাধু এসেছেন । তিনি কারো কাছে কিছু চান না । ভিক্ষা দ্বারা জীবিকা-নির্বাহ করেন । কারো সঙ্গে কোনোপ্রকার সম্পর্ক স্থাপন করেন না । কোনো শিষ্য-শিষ্যা তৈরি করেন না । কেউ তাঁর কাছে এলে সেই সৎ-সাধু তাঁর দুঃখ দূর করার চেষ্টা করেন । শহরে তাঁর কথা প্রচার হলে বহু লোক তাঁর কাছে আসতে থাকে । কেউ কেউ তাঁর কাছে নিজের দুঃখের কথা জানায় । সাধু প্রত্যেক ব্যক্তির কথা শুনে তার সমাধান করতে থাকেন ।</p>
<p class="Text"><span class="char-style-override-3">শ্রোতা</span>—মহারাজ ! আমি অত্যন্ত দুঃখী  ।  আমার কষ্ট কীভাবে দূর হবে ?</p>
<p class="Text"><span class="char-style-override-3">সাধুমহারাজ</span>—দেখো বাবা ! জগতে সুখও আছে, দুঃখও আছে । আজ পর্যন্ত একজন ব্যক্তিও এমন নেই, যিনি সর্বদা সুখী ছিলেন বা সর্বদাই দুঃখী । যেমন দিনের পরে রাত্রি আসে এবং রাত্রের পরে দিন আসে, তেমনই সুখের পর দুঃখ এবং দুঃখের পর সুখ আসে । সুখ সর্বদা যেমন থাকে না, দুঃখও তেমনই সর্বদা থাকে না । তাই ভয় পেয়ো না । শুধু এই সত্য মেনে নাও যে, এরূপ সময় সর্বদা থাকবে না । রাত চলে যাবে, দিন আসবে ।</p>
<p class="Text"><span class="char-style-override-3">শ্রোতা</span>—কিন্তু বর্তমানের দুঃখ আমি সহ্য করতে পারছি না । কোনো উপায় বলুন!</p>
<p class="Text"><span class="char-style-override-3">সাধুমহারাজ</span>—তার জন্য ভগবানের কাছে প্রার্থনা করো । ভগবানকে ব্যাকুল হয়ে ডাকো । তাঁকে ডাকা ছাড়া অন্য কোনো উপায় নেই ।</p>
<p class="Text"><span class="char-style-override-3">শ্রোতা</span>—আমি ভগবানের কাছে অনেক প্রার্থনা করছি, কিন্তু তিনি শুনছেনই না !</p>
<p class="Text"><span class="char-style-override-3">সাধুমহারাজ</span>—একথা ঠিক নয় ।</p>
<p class="SHLOK-Black">সচ্চে হৃদয় সে প্রার্থনা জব ভক্ত সচ্চা গায় হৈ  ।</p>
<p class="SHLOK-Black">তো ভক্তবৎসল কান মেঁ বহ পহুঁচ ঝট হী জায় হৈ ॥</p>
<p class="Text">ভগবান সকলেরই হৃদয়ে বাস করেন । তিনি আপনার প্রতিটি প্রার্থনা শোনেন । যদিও অন্তরে রাগ (আসক্তি)-দ্বেষ, কাম-ক্রোধ-মোহ ইত্যাদি থাকার ফলে শুদ্ধ প্রার্থনা হয় না, তবুও বার-বার প্রার্থনা করতে থাকো । যেমন  মোটর চালু করার জন্য বার বার চাবি ঘোরাতে ঘোরাতে কখনও এক চাবিতেই মোটর চালু হয়ে যায়, তেমনই প্রার্থনা করতে করতে কখনও হৃদয় থেকে শুদ্ধ প্রার্থনা বার হবে এবং সেই এক ডাকেই ভগবান সাড়া দেবেন ।</p>
<p class="Text">প্রকৃতপক্ষে ভগবান তাই করেন যাতে পরিণামে মানুষের হিত হয় । ভগবান শ্রীকৃষ্ণ ছিলেন পাণ্ডবদের ঘনিষ্ট বন্ধু । দ্রৌপদী ডাকতেই তিনি আবির্ভূত হতেন । তা সত্ত্বেও পাণ্ডবদের কতো কষ্ট ভোগ করতে হয়েছে ! তোমার কাজ হলো তাঁকে ডাকা । ভগবানের স্মৃতি সমস্ত বিপদমুক্তকারী হয়ে থাকে—‘<span class="char-style-override-3">হরিস্মৃতিঃ সর্ববিপদ্বিমোক্ষণম্</span>’ (শ্রীমদ্ভাগবত ৮ ।১০ ।৫৫)</p>
<p class="Text"><span class="char-style-override-3">অন্য এক শ্রোতা</span>—ভগবান দুঃখ কেন দেন ?</p>
<p class="Text"><span class="char-style-override-3">সাধুমহারাজ</span>—ভগবানের কাছে দুঃখ তো নেই, তাহলে তিনি দুঃখ দেবেন কীকরে ? দুঃখ তো তোমরা নিজেরাই সৃষ্টি করেছ !</p>
<p class="SHLOK-Black">করম প্রধান বিস্ব করি রাখা  । জো জস করই সো তস ফলু চাখা ॥</p>
<p class="Text-Right">(শ্রীরামচরিতমানস, অযোধ্যাকাণ্ড ২১৯ ।২)</p>
<p class="Text">ভগবান তোমাকে তোমার কৃতকর্মের ফলভোগ করিয়ে শুদ্ধ করে তোলেন, তা থেকে মুক্ত করে দেন । ভগবান হলেন আনন্দদাতা, তিনি দুঃখদাতা নন । তিনি তোমাকে দুঃখ থেকে মুক্ত করতে চান । কিন্তু তুমি তাঁর থেকে বিমুখ হয়ে জগতে জুড়ে থাকো, যা হলো দুঃখের আলয়, দুঃখের ঘর । তাহলে ভেবে দেখো, তোমার দুঃখ কীভাবে দূর হবে ?</p>
<p class="Text">দুঃখ ঈশ্বর-সৃষ্ট জগতে নেই বরং তা থাকে জীবসৃষ্ট জগতে (‘<span class="char-style-override-3">আমি</span>’ ও ‘<span class="char-style-override-3">আমার</span>’ মধ্যে) । যদি জীব এই ‘আমি’ ও ‘আমার’—ভাব দূর করতে পারে তাহলে দুঃখের মূল দূর হয়ে যাবে । পরমশ্রদ্ধেয় স্বামী শ্রীরামসুখদাসজী মহারাজ প্রায়শঃ বলতেন যে, ‘ত্যাগ করলে সুখ পাওয়া যায় এর যুক্তি মানুষ জানে না, তাই তাঁরা দুঃখ ভোগ করে থাকে । দুঃখ থেকে মুক্তি পাবার উপায় সুখ নয়, তা হলো ত্যাগ  ।’</p>
<p class="Text"><span class="char-style-override-3">অপর শ্রোতা</span>—মহারাজ ! আমার ব্যবসাতে অনবরত লোকসান হয়ে যাচ্ছে ! আর্থিক স্থিতি অত্যন্ত খারাপ হয়ে গিয়েছে ! কী করব ?</p>
<p class="Text"><span class="char-style-override-3">সাধুমহারাজ</span>—টাকার অভাব আমি টাকা দিয়েই মিটিয়ে নেব—এর মতো মূর্খতা আর হয় না ! কিন্তু তুমি তার জন্য চেষ্টা ছাড়বে না । যা তোমার প্রাপ্য, তা তুমি অবশ্যই পাবে । তা অন্য কেউ কেড়ে নিতে পারবে না । একটি ঘটি যদি পুকুরে ডোবাও অথবা সমুদ্রে, তাতে এক ঘটি জলই উঠবে, তার বেশি নয় ।</p>
<p class="SHLOK-Black">জব দাঁত ন থে তব দুধ দিয়ো, অব দাঁত ভয়ে কহা অন্ন ন দৈহৈঁ  ।</p>
<p class="SHLOK-Black">জীব বসে জল মেঁ থল মেঁ, তিন কী সুধি লেই সৌ তেরিহু লৈহৈ  ।</p>
<p class="SHLOK-Black">জান কো দেত অজান কো দেত, জহান কো দেত সৌ তোহূঁ কূঁ দৈহৈ  ।</p>
<p class="SHLOK-Black">কাহে কো সোচ করৈঁ মন মূরখ, সোচ করৈ কছু হাথ ন ঐহৈ ॥</p>
<p class="Text"><span class="char-style-override-3">শ্রোতা</span>—মেয়েরা বড় হচ্ছে । ভবিষ্যতে তাদের বিবাহ দিতে হবে । কী করে হবে ?</p>
<p class="Text"><span class="char-style-override-3">সাধুমহারাজ</span>—তার জন্য চেষ্টা করো, কিন্তু চিন্তা কোরো না—‘<span class="char-style-override-3">হোইহি সোই জো রাম রচি রাখা</span>’ (শ্রীরামচরিতমানস, বালকাণ্ড ৫২ ।৪) । মেয়েরা শুধু তোমার প্রারব্ধের (ভাগ্যের) ওপরই নির্ভর করে নেই । তাদের নিজেদেরও প্রারব্ধ (ভাগ্য) আছে । তাই সময় এলে তাদের নিজেদের প্রারব্ধ (ভাগ্য) অনুসারে যা প্রাপ্য, তা অবশ্যই পাবে এবং তাদের বিবাহ হয়ে যাবে ।</p>
<p class="Text"><span class="char-style-override-3">শ্রোতা</span>—পুত্র আমার বিপক্ষে চলে,আমার কথা একটুও মেনে নেয় না ! কী করব ?</p>
<p class="Text"><span class="char-style-override-3">সাধুমহারাজ</span>—মনে করো যে সে হলো তোমার পূর্বজন্মের বাবা ! তার কথা যদি অনুচিত না হয়, তাহলে মেনে নাও । তোমার যা উচিত বলে মনে হয়, তা ওকে বলে দাও । এখন তার ইচ্ছা সে সেই কথা শুনবে, কি শুনবে না । সে তোমার কথা মেনে নেবে—এই আগ্রহ ত্যাগ করো ।</p>
<p class="SHLOK-Black">জো পৈ মূঢ় উপদেস কে হোতে জোগ জহান  ।</p>
<p class="SHLOK-Black">ক্যৌঁ ন সুজোধন বোধ কৈ আএ স্যাম সুজান ॥</p>
<p class="SHLOK-Black">ফূলই ফরই ন বেত জদপি সুধা বরষহিঁ জলদ  ।</p>
<p class="SHLOK-Black">মূরখ হৃদয়ঁ ন চেত জৌঁ গুর মিলহিঁ বিরঞ্চি সম ॥</p>
<p class="Text-Right">(গোস্বামী তুলসীদাস রচিত দোহাবলী ৪৮৩—৪৮৪)</p>
<p class="Text">‘জগতে মূর্খ মানুষ যদি উপদেশের যোগ্য হতেন তাহলে পরম বুদ্ধিমান ভগবান শ্রীকৃষ্ণ কেন দুের্যাধনকে বোঝাতে পারলেন না ? যদিও মেঘ অমৃত-সম জল বর্ষণ করে তবুও বেতের গাছ ফুলে-ফলে ভরে ওঠে না, তেমনই ব্রহ্মার সমান জ্ঞানী গুরু পাওয়া গেলেও মূর্খের হৃদয়ে জ্ঞান হয় না ।’</p>
<p class="Text">বাবা ! সে যখন তোমার কথা শোনেই না, তাহলে তুমি তাকে পুত্র বলে মেনে নাও কেন ? তাকে নিজের মনে না করে ভগবানের বলে মনে করো, মনে মনে ভগবানের কাছে তাকে সমর্পণ করে দাও ।</p>
<p class="Text"><span class="char-style-override-4">শ্রোতা</span><span class="char-style-override-5">—</span>আমি আমার আত্মীয়দের নানা সময়ে অনেক সাহায্য করেছি কিন্তু এখন তাঁরা আমার বিরুদ্ধাচরণ করছেন । তাঁরা অন্যের কাছে আমার নিন্দা করেন এবং আমার সম্বন্ধে মিথ্যা প্রচার করেন !</p>
<p class="Text"><span class="char-style-override-3">সাধুমহারাজ</span>—তুমি তাঁদের দিকে না তাকিয়ে নিজের দিকে দৃষ্টি দাও এইভেবে যে তুমি কোথাও কোনো ভুল করোনি তো ? যদি নিজের কোনো ভুল দেখতে পাও, তবে তা দূর করো আর যদি নিজের কোনো ভুল না দেখতে পাও, তাহলে দুঃখ পাবার কোনো প্রয়োজন নেই, প্রসন্ন থাকো । এমন আশা কোরো না যে অন্যেরা তোমার মতে চলবে । অপর সবাই আমার কথা মতো চলবে—তা সম্ভব নয় । বড়ো বড়ো সাধু জন্মেছেন, ভগবানের অবতার এসেছেন—কিন্তু তাঁদেরও সকলে অনুকূল হয়নি !</p>
<p class="Text"><span class="char-style-override-4">শ্রোতা</span><span class="char-style-override-5">—</span>মহারাজ ! আমি সর্বদা অপরকে বিশ্বাস করেছি, কিন্তু আমার সঙ্গে সর্বদা বঞ্চনাই হয়েছে!</p>
<p class="Text"><span class="char-style-override-3">সাধুমহারাজ</span>—বিশ্বাস করার যোগ্য হলেন একমাত্র ভগবান । জগৎ-সংসার বিশ্বাসের যোগ্য নয় । জগতের ওপর বিশ্বাস রাখলে বঞ্চনাই পাবে !</p>
<p class="SHLOK-Black">সংসার সাথী সব স্বার্থকে হৈঁ,</p>
<p class="SHLOK-Black">পক্কে বিরোধী পরমার্থ কে হৈঁ,</p>
<p class="SHLOK-Black">দেগা ন কোই দুঃখ মেঁ সহারা,</p>
<p class="SHLOK-Black">সুন তূ কিসী কী মত বাত প্যারা  ।</p>
<p class="SHLOK-Black">.  .  .</p>
<p class="SHLOK-Black">কিসসে করিয়ে প্যার য্যার খুদ গরজ জমানা হৈ॥</p>
<p class="SHLOK-Black">সচ্চা মিত্র ঔর জন্ম কা সাথী ঈশ্বর সর্বাধার,</p>
<p class="SHLOK-Black">রাধেশ্যাম শরণ চল উসকী, তব হো বেড়া পার,</p>
<p class="SHLOK-Black">দুখী কা বহী ঠিকানা হৈ ॥</p>
<p class="SHLOK-Black">.  .  .</p>
<p class="SHLOK-Black">আরাম কে হৈঁ সব সঙ্গ সাথী, জব বক্ত পড়া তো কোঈ নহীঁ,</p>
<p class="SHLOK-Black">যঁহা মতলব কে হৈঁ লোগ সভী, দুনিয়া মেঁ কিসী কা কোঈ নহীঁ  ।</p>
<p class="SHLOK-Black">.  .  .</p>
<p class="Text">জগৎ-সংসার হলো সেবার জন্য, বিশ্বাস করার উপযুক্ত নয় ; তার সেবা করে যাও, কিন্তু বিশ্বাস কোরো না ।</p>
<p class="Text"><span class="char-style-override-3">অপর</span> <span class="char-style-override-4">শ্রোতা</span><span class="char-style-override-5">—</span>মহারাজ ! আমার কোনো সন্তান নেই । মনে চিন্তা আসে যে বৃদ্ধবয়সে কে আমার সেবা করবে ! কোনো বালককে কি দত্তক নেব ?</p>
<p class="Text"><span class="char-style-override-3">সাধুমহারাজ—</span>জগতের দিকে তাকিয়ে দেখো, যাদের সন্তান আছে, তারা কি সবাই সুখী ? কিছু লোক তো নিজ সন্তানের জন্য এতোটাই দুঃখিত যে, তারা মনে করেন সন্তান না হলেই ভালো হতো । তোমার কি নিশ্চিতভাবে মনে হয় যে, তোমার সন্তান হলে তুমি সুখী হতে অথবা বৃদ্ধ হলে সে তোমার সেবা করত ? বৃদ্ধ হলে সকলের সন্তান যদি বৃদ্ধ বাবা-মায়ের সেবা করত, তাহলে এখন এত বৃদ্ধাশ্রম তৈরি করা হচ্ছে কেন ? নিজের সন্তানই যখন সেবা করে না, তখন দত্তক-পুত্র যে তোমার সেবা করবে, তার নিশ্চয়তা কী ?</p>
<p class="Text">তোমার প্রারব্ধে (ভাগ্যে) যদি থাকে, তবে যাঁর সন্তান আছে, তাঁর থেকেও ভালোভাবে বৃদ্ধবয়সে তোমার সেবা প্রাপ্তি হবে । ভগবান এমন কোনো ব্যক্তিকে পাঠাবেন, যিনি পুত্রের থেকেও ভালোভাবে তোমার দেখাশোনা করবেন । সুতরাং ভবিষ্যতের চিন্তা কোরো না ।</p>
<p class="Text"><span class="char-style-override-3">অন্য শ্রোতা</span>—আমি দীর্ঘকাল ধরে অসুস্থ । এমন মনে হয় যে কেউ আমার ওপর তন্ত্র-মন্ত্র প্রয়োগ করেছে । আপনি কোনো উপায় বলুন ।</p>
<p class="Text"><span class="char-style-override-3">সাধুমহারাজ</span>—কোনো তান্ত্রিক যদি আমার ওপর কোনো তন্ত্র-মন্ত্র প্রয়োগ করে, তার প্রভাব তখনই আমার ওপর পড়বে, যদি আমার প্রারব্ধে (ভাগ্যে) সেটির ভোগ লেখা থাকে । অন্যেরা তো কেবল এতে নিমিত্ত হয়ে থাকে । আমার প্রারব্ধে (ভাগ্যে) যদি না থাকে, তবে কারো এমন ক্ষমতা নেই যে আমাকে কষ্ট দেবে ! তোমার যদি অসুখের ভোগ থাকে, তবে তা তোমার প্রারব্ধ (ভাগ্য)—পুরাতন কর্মের ফল, আর অন্যের (তন্ত্র-মন্ত্র প্রয়োগকারীর) পক্ষে এটি হলো তাঁর নতুন কর্ম, নতুন পাপ ; যার ফল তাকে ভবিষ্যতে ভোগ করতে হবে । মনে রেখো যে, অন্য কেউই তোমাকে সুখ বা দুঃখ দিতে পারে না—</p>
<p class="SHLOK-Black">        সুখস্য   দুঃখস্য   কোঽপি   দাতা</p>
<p class="SHLOK-Black">            পরো     দদাতীতি    কুবুদ্ধিরেষা  । </p>
<p class="SHLOK-Black">        অহং    করোমীতি    বৃথাভিমানঃ</p>
<p class="SHLOK-Black">            স্বকর্মসূত্রে  গ্রথিতো  হি  লোকঃ ॥</p>
<p class="Text-Right">(অধ্যাত্মরামায়ণ ২ ।৬ ।৬)</p>
<p class="Text">‘সুখ বা দুঃখের দাতা কেউ নয় । অন্য কেউ সুখ বা দুঃখ দেয়—এটি মনে করাই হলো কুবুদ্ধি । ‘আমি করি’—এ হলো বৃথা অভিমান (অহঙ্কার) ; কারণ মানুষ নিজের-নিজের কর্মরূপী রজ্জুতে আবদ্ধ হয়ে রয়েছে ।</p>
<p class="SHLOK-Black">কাহু ন কোউ সুখ দুখ কর দাতা  । নিজ কৃত করম ভোগ সবু ভ্রাতা ॥</p>
<p class="Text-Right">(শ্রীরামচরিতমানস, অযোধ্যাকাণ্ড ৯২ ।২)</p>
<p class="Text"><span class="char-style-override-3">শ্রোতা</span>—মহারাজ ! আমি অত্যন্ত দুঃখী ! আমি আর দুঃখ সহ্য করতে পারছি না, তাই আমার মনে আত্মহত্যা করার ইচ্ছা হচ্ছে !</p>
<p class="Text"><span class="char-style-override-3">সাধুমহারাজ</span>—অাত্মহত্যা করলে তুমি নিজের কর্মের ভোগ থেকে রক্ষা পেতে পারবে না । পূর্বকৃত কর্মের ফল তো তোমাকে ভোগ করতেই হবে, আত্মহত্যা করার জন্য আর একটি নতুন পাপ হয়ে যাবে ! কারণ আত্মহত্যা করলে একটি মানুষকে হত্যার পাপ স্পর্শ করে  ।</p>
<p class="Text">মনে রেখো, আত্মহত্যা করলে তোমার দেহ মরে যাবে, তুমি কিন্তু মরবে না, কারণ জীবাত্মা অমর । সুতরাং আত্মহত্যা করলে দেহের বিনাশ হলেও তুমি দুঃখ থেকে মুক্ত হওয়ার চেয়ে আরও বেশি দুঃখী হয়ে যাবে এবং প্রেতযোনিতে বিচরণ করতে থাকবে, নরকে যন্ত্রণা পেতে থাকবে ।</p>
<p class="Text">এখন যে দুঃখ আছে, তা ভবিষ্যতে দূর হতে পারে এবং ভবিষ্যতে তুমি সুখীও হতে পারো । অন্ধকার রাত্রি দূর হয়ে সূের্যাদয়ও হতে পারে । সুতরাং এখন হতাশ না হয়ে নতুন প্রভাতের জন্য প্রতীক্ষা করো ।</p>
<p class="Text"><span class="char-style-override-3">অপর শ্রোতা</span>—মহারাজ ! আমি পারিবারিক সমস্যায় অত্যন্ত জর্জরিত । কোনো উপায় বলুন ।</p>
<p class="Text"><span class="char-style-override-3">সাধুমহারাজ</span>—দুঃখের প্রধান কারণ হলো মমতা (মমত্ব) । যে সব বস্তুতে এবং ব্যক্তিতে আমাদের মমত্ববোধ থাকে, তার ভালো-খারাপের প্রভাব আমাদের ওপর পড়ে । জগতে অসংখ্য বস্তু ও ব্যক্তি আছে, কিন্তু তাদের ভালো-খারাপ বা বাঁচা-মরা ইত্যাদির প্রভাব আমাদের ওপর পড়ে  না । সেইজন্য কোনো বস্তু বা ব্যক্তির ওপর মমত্ব বোধ রেখো না, তাহলে তুমি দুঃখ পাবে না ।</p>
<p class="Text">ভেবো দেখো, যতো বস্তু ও ব্যক্তি আছে, সে সবই ‘<span class="char-style-override-3">নদী—নৌকা—সংযোগের</span>’ মতো—সংযোগ এবং বিচ্ছেদ হওয়ার মতো । আগে এসব আমাদের সঙ্গে ছিল না, মাঝখানে পেয়েছি এবং ভবিষ্যতে এগুলি আমাদের সঙ্গে থাকবে না । একদিন এগুলি আমাদের ছেড়ে চলে যাবে অথবা আমরাই এদের ছেড়ে চলে যাব ।</p>
<p class="Text">মানুষ প্রায়শঃ নিজ স্বভাব দোষেই দুঃখ পেয়ে থাকে । অতএব নিজ স্বভাবের দোষ দূর করো, স্বভাবের সংশোধন করো, সেটি সুন্দরভাবে তৈরি করো ।</p>
<p class="Text"><span class="char-style-override-3">অন্য শ্রোতা</span>—আমি বৃদ্ধ হয়েছি, কাজ করতে অক্ষম । আমার পুত্র আমার সেবা করে না । সে আমার কথাও শোনে না, উল্টে আমার অপমান করে । আমার কী করা উচিত ?</p>
<p class="Text"><span class="char-style-override-3">সাধুমহারাজ</span>—এ বিষয়ে জনৈক দার্শনিকের কথা বলা হচ্ছে । য়ুনানের সুপ্রসিদ্ধ দার্শনিক সুকরাত একবার ভ্রমণ করতে করতে কোনো এক শহরে পৌঁছান । সেখানে তিনি এক বৃদ্ধ ব্যক্তির দেখা পান । সুকরাত তাঁকে তাঁর ব্যক্তিগত জীবন সম্বন্ধে প্রশ্ন করেন । উত্তরে সেই বৃদ্ধ ব্যক্তি বলেন—</p>
<p class="Text">‘আমি আমার পারিবারিক দায়িত্ব নিজ পুত্রদের সমর্পণ করে নিশ্চিন্ত । তারা যা বলে, তাই করে দিই, যা খেতে দেয়, তাই খেয়ে নিই এবং নিজ পৌত্র-পৌত্রীদের সঙ্গে হেসে-খেলে থাকি । ছেলেরা কিছু ভুল করলেও চুপ করে থাকি । তাদের কোনো কাজে বাধা দিই না । এর পরেও যখন তারা কখনও পরামর্শ নিতে আসে, তখন আমি নিজের সব অভিজ্ঞতা তাদের সামনে রেখে, নিজের জীবনে করা ভুলের থেকে উৎপন্ন দুষ্পরিণাম থেকে তাদের সচেতন করে দিই । তারা আমার সেই পরামর্শ কতটা মেনে চলে, তা দেখে মাথা খারাপ করা আমার কাজ নয় । তারা যে আমার নির্দেশেই চলবে, আমি সেই ইচ্ছা রাখি না । পরামর্শ দেবার পরেও যদি তারা ভুল করে, তাহলেও আমি চিন্তিত হই না । তার পরেও যদি তারা পরামর্শের জন্য আসে, আমার দরজা সর্বদাই তাদের জন্য খোলা থাকে । আমি পুনরায় তাদের উচিত পরামর্শ দিই ।’</p>
<p class="Text">বৃদ্ধের কথা শুনে সুকরাত অত্যন্ত প্রসন্ন হয়ে বলেন যে, এই বয়সে কীভাবে জীবন-যাপন করতে হয়, আপনি তা ভালোই বুঝেছেন ।</p>
<p class="Text"><span class="char-style-override-3">অন্য শ্রোতা</span>—গৃহে অত্যন্ত কষ্ট বোধ হচ্ছে । এক জ্যোতিষী বলেছেন যে, আমার খারাপ গ্রহদশা চলছে । কেউ বলেছেন যে আমার গৃহে বাস্তু দোষ আছে । জনৈক পণ্ডিত বলেছেন, অশরীরী আত্মা কষ্ট দিচ্ছে । আমি সব ব্যবস্থা করেছি, বাড়ি-ঘর বাস্তু অনুযায়ী ঠিক করে নিয়েছি, কিন্তু অবস্থার পরিবর্তন হয়নি । এখন কৃপা করে আপনিই বলুন আমি কী করব ?</p>
<p class="Text"><span class="char-style-override-3">সাধুমহারাজ</span>—বাবা ! বাড়ি-ঘর ঠিক করায় বাস্তুদোষ তো দূর হয়েছে, কিন্তু প্রারব্ধদোষ দূর হয়নি । মূলে সব প্রারব্ধেরই (ভাগ্যেরই) ভোগ হয় । একটি শ্লোক আছে—</p>
<p class="SHLOK-Black">      বৈদ্যা বদন্তি কফপিত্তমরুদ্বিকারান্</p>
<p class="SHLOK-Black">          জ্যোতির্বিদো গ্রহগতিং পরিবর্তয়ন্তি ।</p>
<p class="SHLOK-Black">      ভূতাভিষঙ্গ  ইতি  ভূতবিদো  বদন্তি</p>
<p class="SHLOK-Black">          প্রারব্ধকর্ম    বলবন্মুয়ো     বদন্তি ॥</p>
<p class="Text">‘রোগ উৎপন্ন হলে বৈদ্যেরা কফ, পিত্ত এবং বায়ুকে কারণ বলে মনে করেন, জ্যোতিষীরা গ্রহের গতিকে কারণ মনে করেন, প্রেতবিদ্যাবিদেরা ভূত-প্রেতকে কারণ বলে মানেন, কিন্তু মুনিগণ প্রারব্ধ কর্মকেই বলবান (কারণ) মেনে থাকেন ।’</p>
<p class="Text">প্রারব্ধ (ভাগ্য) খারাপ হলে গ্রহ-দশাও খারাপ হয়ে যায়, বাড়ি-ঘরও খারাপ হয়, মিত্র শত্রু হয়ে ওঠে, লাভের জায়গায় লোকসান হয়ে যায় । তাই নিজের দিক থেকে দুঃখ-নিবারণের উপায় অবশ্যই খুঁজে দেখতে হয় এবং তার জন্য পুরোপুরি চেষ্টাও করতে হয় ; কিন্তু তাতেও পরিস্থিতি না বদলালে তাকে ভগবানের ইচ্ছা মনে করে অথবা এরূপই অবশ্যাম্ভাবি ছিল মনে করে সন্তুষ্ট থাকাই হলো বুদ্ধিমত্তা ।</p>
<p class="Text">সন্ত—মহাত্মাদের এই মহামন্ত্রটি ভালোভাবে গ্রহণ করে নাও—‘<span class="char-style-override-3">করাতে</span>’ <span class="char-style-override-3">সাবধান ও </span>‘<span class="char-style-override-3">হওয়াতে প্রসন্ন</span>’ থাকবে ।</p>
<p class="Text"><span class="char-style-override-3">শ্রোতা</span>—আমার যুবক পুত্র মারা গেছে । তার জন্য আমি দিবারাত্র শোকমগ্ন হয়ে থাকি । আমার জীবন তমসাচ্ছন্ন হয়ে গেছে  ।</p>
<p class="Text"><span class="char-style-override-3">সাধুমহারাজ</span>—পুত্র আগে ছিল না, পরে এসেছে । এখন সে চলে যাওয়ায় তুমি আগের মতোই থেকে গেছো । পুত্রের মারা যাওয়ায় যে দুঃখ হয়, তা মোহ থেকেই উৎপন্ন হয়ে থাকে । একবার মহাত্মা রজ্জব (জনৈক উচ্চকোটির মহাপুরুষ) এক গ্রাম থেকে অন্য গ্রামে যাচ্ছিলেন । রাস্তায় তিনি একটি শক্ত দড়ি পড়ে থাকতে দেখলেন । তিনি সেটি তুলে নিজের কাঁধে রাখলেন । গ্রামে যখন পৌঁছলেন দেখলেন দড়ি কাঁধে নেই, রাস্তাতেই কোথাও পড়ে গিয়েছে । তিনি বললেন—</p>
<p class="SHLOK-Black">পহলে জৈসা মন কর লে ভায়া,</p>
<p class="SHLOK-Black">রজ্জব রস্সা মূঁজ কা, পায়া ন পায়া  ।</p>
<p class="Text">অর্থাৎ মহাত্মা রজ্জব বলছেন—‘ভাই আগের অবস্থা ভেবে মন সেইভাবে তৈরি করে নাও ; শক্ত দড়িটি পেলে বা না-পেলে, তাতে তোমার কি আসে-যায় ?’</p>
<p class="Text">জগতের কোনো সম্পর্কই চিরস্থায়ী নয় । সব সম্পর্কই তৈরি হয় এবং একদিন দূরীভূত হয় । যার সংযোগ হয়, তার বিয়োগ অবশ্যম্ভাবী । তাই যে সব সম্বন্ধ আছে, তাদের প্রতি নিজের কর্তব্য পালন করবে, তাদের সেবা করবে, কিন্তু পরিবর্তে কোনো কিছু আশা করবে না ।</p>
<p class="SHLOK-Black">কোঈ আজ গয়া কোঈ কাল গয়া,</p>
<p class="SHLOK-Black">কোঈ জাবনহার তৈয়ার খড়া ।</p>
<p class="SHLOK-Black">নহীঁ কায়ম কোঈ মুকাম যহাঁ,</p>
<p class="SHLOK-Black">চিরকাল সে যহী রিবাজ রহী॥</p>
<p class="SHLOK-Black">						.	.	.	</p>
<p class="SHLOK-Black">রজ্জব রোবে কৌন কো, হঁসে সু কৌন বিচার ।</p>
<p class="SHLOK-Black">গয়ে সু আবন কে নহীঁ, রহে সু জাবনহার॥</p>
<p class="Text">আগের জন্মে হয়তো তোমার কয়েকটি পুত্র হয়েছিল, এখন কি তাদের কথা মনে আছে ? তাদের স্মৃতি যেমন এখন নেই, তেমনই এই জন্মের পুত্রের স্মৃতিও তখন থাকবে না ! জগতে প্রত্যহ অসংখ্য মানুষ মারা যায় । যারা মারা যায়, তারা প্রত্যেকেই কারো না কারো পুত্র । তাহলে তাদের জন্য তুমি কেন শোকগ্রস্ত হও না ? তুমি এজন্যই শোকগ্রস্ত হও না কারণ তাদের প্রতি তোমার কোনো মমত্ববোধ (আপনভাব) নেই । প্রকৃতপক্ষে তোমার মমত্ববোধই তোমাকে দুঃখ দেয় ।</p>
<p class="Text">ভাগবতে উল্লিখিত আছে যে, যখন রাজা চিত্রকেতুর একমাত্র পুত্র মারা যায়, তখন তিনি অত্যন্ত শোক পেয়েছিলেন । তাঁর শোক দূর করার জন্য মহর্ষি অঙ্গিরা এবং দেবর্ষি নারদ আসেন এবং তাঁকে বহুভাবে উপদেশ প্রদান করেন । তবুও চিত্রকেতুর শোক দূর হয় না । নারদ তখন তাঁর যোগশক্তিবলে তাঁর পুত্রের জীবাত্মাকে আনয়ন করেন এবং তাঁকে বলেন, দেখো তোমার পিতা কত দুঃখ পেয়েছেন, তুমি ওঁকে ছেড়ে চলে গিয়েছ ! পুত্র বলেন—কে কার পুত্র আর কে কার পিতা ? আমি জানি না যে, আমি আজ পর্যন্ত কতো জন্ম গ্রহণ করেছি আর সেসবে আমার কত মাতা-পিতা হয়েছেন । তাঁদের মধ্যে আমি কাকে কাকে নিজের মাতা-পিতা বলে মানব ? ইনি তো শুধু আমার জন্য মমতাবশতঃ দুঃখিত হয়েছেন ! (শ্রীমদ্ভাগবত, স্কন্ধ ৬, অধ্যায় ১৫-১৬)</p>
<p class="Text">জগতের সকল সম্পর্কই ঋণ অনুবন্ধন থেকে অর্থাৎ ঋণ শোধ করার জন্যই হয় । পুত্র জন্ম নেয় তো সেও পূর্ব জন্মের সম্বন্ধে, নেওয়ার জন্য বা দেওয়ার জন্যই আসে । পুত্রের সঙ্গে যে আদান-প্রদানের সম্পর্ক থাকে, তা সম্পূর্ণ হওয়া মাত্রই সে চলে যায় । তাতে শোক কীসের ? পরমশ্রদ্ধেয় স্বামী শ্রীরামসুখদাসজী মহারাজ এ বিষয়ে একটি সত্য ঘটনা শুনিয়েছেন<span>—</span></p>
<p class="Text">জনৈক মারোয়াড়ী ভদ্রলোক অর্থ রোজগার করার জন্য মুম্বাই শহরে গিয়েছিলেন, কিন্তু তিনি খুব শীঘ্রই ফিরে আসেন এবং সব ঋণ শোধ করেন । লোকে অত্যন্ত আশ্চর্যান্বিত হন যে, তিনি এতো শীঘ্র কীভাবে এত অর্থ উপার্জন করে আনলেন! যথাকালে তাঁর একটি পুত্র হয়, সে বড় হলে তার বিবাহ দেওয়া হয় । বিবাহের পরে সে অসুস্থ হয়ে পড়ে । এক রাত্রিতে সে অত্যন্ত অসুস্থ হয়ে যায় । আশেপাশে অনেক লোক বসেছিল, না জানি কখন তার দেহ ত্যাগ হয়ে যায়! ছেলের অবস্থা খারাপ হতে দেখে তার পিতা কাঁদতে থাকেন । যুবক পুত্র, উপরন্তু বিবাহিত<span>—</span>এমতাবস্থায় মরণ হলে অত্যন্ত দুঃখবোধ হওয়া স্বাভাবিক । পিতাকে কাঁদতে দেখে তাঁর পুত্র বলল<span>—</span>‘এখন কেঁদে কী হবে ? যেদিন তুমি এখান থেকে মুম্বাই গিয়েছিলে, পথে একজন বাঙ্গালী ভদ্রলোকের সঙ্গে তোমার সাক্ষাৎ হয় । তাঁর কাছে প্রায় দশ হাজার টাকা ছিল । মাঝখানে এক জায়গায় রাত্রিতে অবস্থান করতে হয়, তখন তুমি তাঁর সঙ্গে রাস্তার ধারে কোনও এক দোকানীর কাছে আশ্রয় নাও । রাত্রে তুমি এবং সেই দোকানী মহিলা<span>—</span>দুজনে মিলে সেই বাঙ্গালী ব্যক্তিকে মেরে তার সব টাকা নিয়ে নাও ।’ পুত্রের কথা শুনে সেখানে উপস্থিত সব ব্যক্তি একে অপরের দিকে তাকিয়ে থাকে, ভাবে যে ব্যাপারটা তো ঠিকই মনে হচ্ছে । কারণ সকলের মনেই আগে থেকে একটা সন্দেহ ছিল যে, ঐ ভদ্রলোক এতো শীঘ্র এতো টাকা কোথা থেকে আনল ? তখন সেই ছেলেটি বলল ‘আমিই হলাম সেই বাঙ্গালী ব্যক্তি, প্রতিশোধ নেবার জন্যই এখানে জন্ম নিয়েছি । এখনও কিছু ঋণ বাকী আছে, সেটি নেবার জন্য আরও একবার জন্ম নেব । সুদ সহ সব ঋণ আদায় করব ।’ সেখানে উপস্থিত একজন বলেন<span>—</span>‘এই বেচারী অল্পবয়সী বউটি বিধবা হয়ে যাবে, ওর কী দোষ ?’ সে কথা শুনে সেই ছেলেটি জোর গলায় বলল—‘এই হলো সেই দোকানী-মহিলা ! এরা দুজনে মিলেই আমাকে হত্যা করেছিল । তারজন্য এখন এ জীবন-ভোর দুঃখ ভোগ করবে ।’</p>
<p class="Text">ছেলেটির কথা শুনে তার পিতা বলল<span>—</span>‘এ সন্নিপাতে—বেহুঁশ অবস্থায় এসব বলছে ।’ তার পুত্র আবার জোর গলায় বলল<span>—</span>‘আমি সন্নিপাতে বলছি না । সত্যকথাই বলছি । এখন পাশের বাগলাদের ঘরের দেওয়াল ভেঙ্গে চারজন চোর চুরি করছে, গিয়ে দেখো । সেকথা যদি সত্য হয়, তবে আমার কথাও সত্য ।’ রাত্রি হওয়ায় তখন তো সেখানে কেউ গেল না, কিন্তু পর দিন সকালে গিয়ে লোকেরা জানতে পারল যে বাগলাদের ঘরে চুরি হওয়ার ঘটনাটি সত্য !</p>
<p class="Text"><span class="char-style-override-3">অন্য শ্রোতা</span><span>—</span>মহারাজ ! সম্পত্তি নিয়ে ভাইদের সঙ্গে আমার বিবাদ চলছে । ভাইয়েরা সেই সম্পত্তি নিয়ে নিতে চাইছে, যার ওপর আমার অধিকার আছে । আপনি বলুন, আমার কী করা উচিত ?</p>
<p class="Text"><span class="char-style-override-3">সাধুমহারাজ</span><span>—</span>তোমার ভাইয়েরা তো সম্পত্তির জন্য অন্ধ হয়ে গেছে, যা সর্বদা তাদের কাছে থাকবে না, একদিন তা ছেড়ে চলে যাবে । কিন্তু তুমি তো তোমার চোখ খোলা রাখো! প্রেম যতো মূল্যবান, সম্পত্তি ততো মূল্যবান নয় । প্রেমের জন্য যদি কিছু লোকসান সহ্য করতে হয়, তাহলে তাতে কোনো ক্ষতি নেই । যদি তারা অন্যায়ভাবে বেশি সম্পত্তি অধিকার করতে চায়, তাহলে তোমার চিন্তা করার প্রয়োজন নেই । তোমার ভাগ্যে যা আছে, তুমি অবশ্যই তা পাবে । তোমার কাছ থেকে কেউ তা কেড়ে নিতে পারবে না ।</p>
<p class="SHLOK-Black">        প্রাপ্তব্যমর্থং লভতে মনুষ্যা</p>
<p class="SHLOK-Black">            দৈবোঽপি তং লঙ্ঘয়িতুং ন শক্তঃ  ।</p>
<p class="SHLOK-Black">        তস্মান্ন শোচামি ন বিস্ময়ো মে</p>
<p class="SHLOK-Black">            যদস্মদীয়ং   ন   হি    তৎপরেষাম্ ॥</p>
<p class="Text-Right">(পঞ্চতন্ত্র ২ ।১১৩, গরুড়পুরাণ আচার. ১১৩ ।৩২)</p>
<p class="Text">‘প্রাপ্তব্য বস্তু (যা তার ভাগ্যে আছে) মানুষ পেয়েই থাকে, বিধাতাও তা রদ করতে পারেন না । তাই (বস্তু না পেয়ে) আমি শোক করি না এবং (বস্তু পেয়ে) আমি আশ্চর্যও হই না <span>;</span> কারণ যে বস্তু আমার, তাকে অন্য কেউ নিতে পারবে না ।’</p>
<p class="Text">সম্পত্তি ভাগ করা যায়, কিন্তু ভাগ্যকে ভাগ করা যায় না । পরিণামে অন্যের অধিকারের বস্তু ভোগ করা ব্যক্তি দুঃখই পেয়ে থাকে । এমন হতে পারে যে, ভাইদের থেকে আলাদা হওয়ার পর ভবিষ্যতে তুমি এর থেকেও বেশি সম্পত্তির অধিকারী হতে পারো!</p>
<p class="Text">কিছুক্ষণ চুপ করে থাকার পর সাধু মহারাজ বললেন’<span>—</span></p>
<p class="Text">এবার আপনারা সব ভ্রাতা ভগিনী খুব মন দিয়ে শুনুন । আমরা এই মনুষ্য-জন্ম পূর্বজন্মের কৃত কর্মের ফল ভোগ করে নিজেদের কল্যাণ করার জন্য লাভ করেছি । তাই যতক্ষণ জীবন রয়েছে,ততক্ষণ সুখদায়ক-দুঃখদায়ক, অনুকূল-প্রতিকূল পরিস্থিতি আসতেই থাকবে, অসুখ-বিসুখ হতেই থাকবে । এর থেকে কেউ রক্ষা পাবে না । ইতিহাসের দিকে তাকালে দেখা যায় যে, আজ পর্যন্ত এমন কোনো ব্যক্তি হয়নি, যার জীবনে শুধু সুখদায়ক বা দুঃখদায়ক পরিস্থিতিই এসেছে । সকলের জীবনেই সুখদায়ক ও দুঃখদায়ক পরিস্থিতি আসে । কিন্তু তাতে সুখী বা দুঃখী হওয়া আমাদের নিজেদের আয়ত্তে । তাই বলা হয়েছে<span>—</span></p>
<p class="SHLOK-Black">দেহ ধরে কা দণ্ড হৈ, সব কাহূ কো হোয়।</p>
<p class="SHLOK-Black">গ্যানী ভুগতে গ্যান তে, মূরখ ভুগতে রোয়॥</p>
<p class="Text">‘সেই জ্ঞানীব্যক্তি, —যে প্রতিকূল পরিস্থিতি হেসে সহ্য করে আর মূর্খব্যক্তি সেই, যে প্রতিকূল পরিস্থিতি কেঁদে সহ্য করে ।’ </p>
<p class="Text">আপনারাও যদি মনে করেন তাহলে এই দুটি বিষয়ে চিন্তা-ভাবনা করে নিজেদের মূর্খতা অর্থাৎ দুঃখ দূর করতে পারেন<span>—</span></p>
<p class="Text">১) যে কোনো প্রতিকূল পরিস্থিতিই আসুক না কেন, তা সর্বদা থাকবে না ।</p>
<p class="Text">২) প্রতিকূল পরিস্থিতি আমাদের পাপের ফল, তাই তা ভোগ করে নিলে আমাদের পাপ দূর হবে, আমরা শুদ্ধ হয়ে যাব, সুখী হয়ে যাব ।</p>
<p class="Text">প্রথম বিষয়টি চিন্তা করলে দেখা যায় যে, এই সংসারে কোনো পরিস্থিতিই চিরস্থায়ী নয় । দিনের পরে রাত ও রাতের পরে দিন আসবেই ্</p>
<p class="SHLOK-Black">সর্বে ক্ষয়ান্তা নিচয়াঃ পতনান্তাঃ সমুচ্ছ্রয়াঃ।</p>
<p class="SHLOK-Black">সংযোগা বিপ্রয়োগান্তা মরণান্তং চ জীবিতম্ ॥</p>
<p class="Text-Right">(বাল্মীকি রামায়ণ ২ ।১০৫ ।১৬  মহাভারত, আশ্ব. ৪৪ ।১৯ আদি)</p>
<p class="Text">‘সমস্ত সংগ্রহের অন্ত হলো বিনাশ, লৌকিক উন্নতির অন্ত হচ্ছে পতন, সংযোগের অন্ত বিয়োগ এবং জীবনের অন্ত হলো মরণ ।’</p>
<p class="Text">তাই যে পরিস্থিতি আসে, তার সদ্ব্যবহার করা উচিত । সদ্ব্যবহার কীভাবে করবে ? অনুকূল পরিস্থিতি এলে অপরের সেবা করবে এবং প্রতিকূল পরিস্থিতি হলে সুখের ইচ্ছা ত্যাগ করবে । যিনি অপরকে সুখ প্রদান করেন এবং নিজ সুখের ইচ্ছা ত্যাগ করেন, তিনি কখনও দুঃখী হন না ।</p>
<p class="Text">দ্বিতীয় বিষয়টি ভেবে দেখলে বোঝা যায় যে প্রত্যেক প্রতিকূল পরিস্থিতি হলো আমাদের পূর্বকৃত পাপেরই ফল । নিজের পাপের ফল তো নিজেকেই ভোগ করতে হবে, তা সে বর্তমান সময়েই ভোগ করা হোক বা ভবিষ্যতে—</p>
<p class="SHLOK-Black">অবশ্যমেব ভোক্তব্যং কৃতং কর্ম শুভাশুভম্ ।</p>
<p class="SHLOK-Black">নাভুক্তং ক্ষীয়তে কর্ম জন্মকোটিশতৈরপি ॥</p>
<p class="Text-Right">(নারদপুরাণ, পূর্ব. ৩১ ।৬৯—৭০  ব্রহ্মবৈবর্তপুরাণ. শ্রীকৃষ্ণ. ৮৫ ।৩৬)</p>
<p class="Text">‘নিজকৃত ভালো ও মন্দের ফল অবশ্যই ভোগ করতে হবে । কোনো কর্মই শত কোটি কল্পেও (সুদীর্ঘ কাল ব্যতিত হলেও) ভোগবিনা নষ্ট হয় না ।’</p>
<p class="Text">যদি নিজ পাপের ফল আমরা এখন ভোগ না করি, তাহলে ভবিষ্যতে সুদ সহ তার ফল ভোগ করতে হবে । যোগিরাজ শ্রীশ্যামাচরণ লাহিড়ী একদিন তাঁর সেবক শ্রীকৃষ্ণরামের সঙ্গে কোথাও যাচ্ছিলেন । হঠাৎ যোগিরাজ তাঁর সেবককে বললেন<span>—</span> ‘কৃষ্ণরাম ! তাড়াতাড়ি কাপড় ছেঁড়ো ।’ সেবক তাঁর কথা ঠিকমতো বুঝতে পারলেন না । কিছুক্ষণ পরে পাশের এক বাড়ির ছাদ থেকে একটি ইঁট এসে যোগিরাজের পায়ের ওপর পড়ল । পায়ের আঙ্গুল থেকে রক্ত বেরোতে লাগল । সেবক তৎক্ষণাৎ কাপড় ছিঁড়ে আঙ্গুলে বেঁধে দিলেন । সেবক তখন জিজ্ঞাসা করলেন যে ‘মহারাজ ! আপনি যদি আগেই জানতেন যে পায়ের ওপর ইঁট পড়বে, তাহলে দূরে সরে গেলেন না কেন ?’ যোগিরাজ হাঁসতে হাঁসতে উত্তর দিলেন যে, ‘কৃষ্ণরাম ! আমি যদি দূরে সরে যেতাম, তাহলে প্রারব্ধের এই ভোগ আমাকে ভবিষ্যতে সুদসমেত মেটাতে হতো । ঋণ যত শীঘ্র মিটে যায়, ততোই ভালো !’</p>
<p class="Text">‘মানব-সেবা-সঙ্ঘ’-এর প্রবর্তক পূজ্যপাদ স্বামীজী শ্রীশরণানন্দ মহারাজ বলতেন যে,  ‘সুখ চলে গেলে কারো অমঙ্গল হয় না এবং দুঃখ এলে কারো অহিত হয় না ।’ তাই ভগবানের ভক্ত সাংসারিক প্রতিকূলতাকে বিপত্তি মনে না করে ভগবানের বিস্মরণকেই (ভুলে যাওয়া) বিপত্তি বলে মনে করেন—</p>
<p class="SHLOK-Black">কহ হনুমন্ত বিপতি প্রভু সোঈ ।</p>
<p class="SHLOK-Black">জব তব সুমিরন ভজন ন হোঈ ॥</p>
<p class="Text-Right">(শ্রীরামচরিতমানস, সুন্দরকাণ্ড ৩২ ।২)</p>
<p class="Text">আসুন, সকলে মিলে সুরদাসজীর এই পদটির গান করি<span>—</span></p>
<p class="SHLOK-Black">ভাবী কাহূ সৌঁ ন টরৈ ।</p>
<p class="SHLOK-Black">কহঁ বহ রাহু, কহাঁ বৈ রবি-সসি, আনি সঁজোগ পরৈ ॥</p>
<p class="SHLOK-Black">মুনি বসিষ্ট পণ্ডিত অতি গ্যানী, রচি-পচি লগন ধরৈ ।</p>
<p class="SHLOK-Black">তাত-মরন, সিয়-হরন, রাম বন বপু ধরি বিপতি ভরৈ ॥</p>
<p class="SHLOK-Black">রাবন জীতি কোটি তৈতীসা, ত্রিভুবন-রাজ করৈ ।</p>
<p class="SHLOK-Black">মৃতু্্হি বাঁধি কূপ মৈঁ রাখৈ, ভাবী বস সো মরৈ ॥</p>
<p class="SHLOK-Black">অরজুন কে হরি হুতে সারথী, সোঊ বন নিকরৈ ।</p>
<p class="SHLOK-Black">দ্রুপদ-সুতরা কৌ রাজসভা, দুস্সাসন চীর হরৈ ॥</p>
<p class="SHLOK-Black">হরীচন্দ-সৌ কো জগ দাতা, সো ঘর নীচ ভরৈ ।</p>
<p class="SHLOK-Black">জৌ গৃহ ছাঁড়ি দেস বহু ধাবৈ, তউ বহ সঙ্গ ফিরৈ ॥</p>
<p class="SHLOK-Black">ভাবী কৈঁ বস তীন লোক হৈঁ, সুর নর দেহ ধরৈ ।</p>
<p class="SHLOK-Black">সূরদাস প্রভু রচী সু হ্বৈহৈ, কো করি সোচ মরৈ ॥</p>
<p class="Text">‘যা হওয়ার তা কিছুতেই টলে না । কোথায় সেই রাহু, কোথায় সূর্য-চন্দ্র, অনেক দূরত্ব তাদের মধ্যে, তা সত্ত্বেও তাদের (গ্রহণের সময়) সংযোগ হয়ে যায় । বশিষ্ঠ মুনি অত্যন্ত বিদ্বান ও জ্ঞানী ছিলেন এবং তিনি অত্যন্ত পরিশ্রম করে দেখে-শুনে রাজ্যাভিষেকের সময় বার করেছিলেন  কিন্তু পরিণামে দশরথের মরণ হয়, সীতাদেবী অপহৃতা হন এবং শ্রীরামকে বনবাসী হয়ে বনে কষ্টভোগ করতে হয় ! রাবণ তেত্রিশ কোটি (প্রকার) দেবতাকে জয় করেন এবং ত্রিলোকের রাজ্য শাসন করেন । তিনি মরণকেও বেঁধে কুয়ার মধ্যে ফেলে রেখেছিলেন । কিন্তু ভাবি-বশে তাকেও মরতে হলো । অর্জুনের তো ভগবান শ্রীকৃষ্ণ সারথি ছিলেন, তা সত্ত্বেও তাঁকে বনবাসে থাকতে হয়েছিল ! দ্রৌপদী ছিলেন শ্রীকৃষ্ণের পরম ভক্ত, কিন্তু রাজসভায় দুঃশাসন তাকে বিবস্ত্র করতে চেয়েছিল । জগতে রাজা হরিশ্চন্দ্রের মতো দাতা কে ছিলেন ? কিন্তু তাঁকেও নীচ চণ্ডালের গৃহে পরিচারকের কাজ করতে হয়েছিল ।’</p>
<p class="Text">‘কোনো ব্যক্তি যদি নিজের ঘর ছেড়ে নানা দেশে ঘুরতে থাকেন, তবুও প্রারব্ধ (ভাগ্য) তাকে অনুসরণ করতে থাকে, তাকে রেহাই দেয় না । ত্রিলোকে দেবতা, মানুষ এবং যত দেহধারী আছে, সবাই ভবিতব্যের অধীন । তাই সুরদাস বাবাজী বলেছেন যে, প্রভু যা বিধান করেছেন, তাই হবে । অতএব চিন্তা করে অযথা কেন কষ্ট ভোগ করছ ?’</p>


<p class="Page-Break"> </p>
<p class="Chapter-Heading" id="toc_marker-4">২. আপনি কি ঈশ্বরকে মানেন ?</p>
<p class="Text">আপনি কি ঈশ্বরকে মানেন ? এই প্রশ্নের উত্তরে ‘অবশ্যই’<span>—</span>এরূপ বলা বহু ব্যক্তি পাওয়া যাবে, কিন্তু ঈশ্বরাকাঙ্খী হয়তো পাওয়া যাবে না । এতে একটি প্রশ্ন উৎপন্ন হয় যে, যাঁরা নিজেদের ঈশ্বরবাদী বলে থাকেন, তাঁরা কি সকলেই বাস্তবিকপক্ষে ঈশ্বরকে মানেন (আস্তিক) ? কারণ নিয়ম হলো যাঁরা ঈশ্বর মানেন, তাঁরা ঈশ্বরকে পাওয়ার জন্যও আগ্রহী হয়ে থাকেন । কিন্তু দেখা যায়, লোকে ঈশ্বরকে মানলেও সংসারকেই ধরে থাকেন । সেইজন্যই মানুষ ঈশ্বরের কথা বলেন, ঈশ্বরের কথা শোনেন, সৎসঙ্গ করেন, জ্ঞানের কথা আলোচনা করেন, কিন্তু টাকা দেখলেই সব কিছু ভুলে যান। যেমন আকাশে অনেক ওপরে উড়তে থাকা শকুন মাটিতে পড়ে থাকা মাংস দেখতে পেলেই তার ওপরে ঝাঁপিয়ে পড়ে । কারণ হলো তাদের অন্তঃস্থলে টাকারই গুরুত্ব থাকে, ঈশ্বরের নয় । শ্রীতুলসীদাস গোস্বামী মহারাজ পূর্বেই বলে গিয়েছেন<span>—</span></p>
<p class="SHLOK-Black">ব্রহ্ম গ্যান বিনু নারি নর কহহিঁ ন দূসরি বাত|</p>
<p class="SHLOK-Black">কৌড়ী লাগি লোভ বস করহিঁ বিপ্র গুর ঘাত॥</p>
<p class="Text-Right"> (শ্রীরামচরিতমানস, উত্তরকাণ্ড. ৯৯ ক)</p>
<p class="Text">একজন গুরু একটি বিড়াল পুষেছিলেন । তিনি যখন শিষ্যদের পড়াতেন তখন সেই বিড়াল স্থির হয়ে বসে থাকত, তিনি সেই বিড়ালের মাথার ওপর একটি  প্রদীপ রেখে দিতেন । সেই প্রদীপের আলোয় গুরু শিষ্যদের পড়াতেন । সকলেই সেই বিড়ালের একাগ্রতার অত্যন্ত প্রশংসা করতেন । এক শিষ্যের মাথায় শয়তানী এল । একদিন সে একটি ইঁদুর লুকিয়ে নিয়ে এলো । গুরু মহাশয় যখন পড়াচ্ছিলেন, তখন সে লুকিয়ে ইঁদুরটিকে ছেড়ে দিল । ইঁদুর দেখেই বিড়ালটি তাঁর ওপর ঝাঁপিয়ে পড়ল । প্রদীপ পড়ে গিয়ে সব অন্ধকার হয়ে গেল ! প্রকৃতপক্ষে বিড়ালের একাগ্রতা ততক্ষণ পর্যন্তই বজায় ছিল, যতক্ষণ তার সামনে ইঁদুর আসেনি । তেমনই লোভী ব্যক্তিরা ততক্ষণই জ্ঞানী হয়ে থাকতে পারে, যতক্ষণ না তাদের সামনে টাকা (লোভের সামগ্রী) আসে । কামী মানুষ ততক্ষণই ধর্মাত্মা হয়ে থাকতে পারে, যতক্ষণ তাঁর সামনে নারী না আসে ।</p>
<p class="Text">মনুষ্য দেহ হলো কর্মযোনি । এই শরীরে মানুষ নতুন নতুন পুণ্যকর্ম করতে সক্ষম । নিজের উদ্ধার করার জন্য ভগবান জীবকে মনুষ্য-দেহ প্রদান করেছেন এবং তার সঙ্গে পর্যাপ্ত সাধন-সামগ্রীও দিয়েছেন । ধর্ম, অর্থ, কাম, মোক্ষ<span>—</span>এই চারটির দ্বারা ধর্মের পালন এবং মোক্ষ প্রাপ্তি করা মানুষের ‘পুরুষার্থে’র (উদ্যোগের) অধীন । অর্থ (ধন) এবং কাম (ভোগ)<span>—</span>এই দুটি মানুষের ‘প্রারব্ধের’ (ভাগ্যের) অধীন । যেমন মানুষ যদি ঘটিকে বালতির মধ্যে ডোবায় বা সমুদ্রের জলে ডোবায়, তাতে এক ঘটি জলই উঠবে । তেমনই মানুষ যতই চেষ্টা করুন, তিনি ততটা অর্থই পাবেন, যা তাঁর প্রারব্ধে (ভাগ্যে) আছে । চেষ্টা করা হলো মানুষের কর্তব্য, যাতে সে স্বাধীন <span>; </span>কিন্তু ফল ভোগ করায় সে পরাধীন<span>—</span>‘<span class="char-style-override-3">কর্মণ্যেবাধিকারস্তে মা ফলেষু কদাচন</span>’ (গীতা ২ ।৪৭) । এখন চিন্তা করতে হবে যে, যা আমাদের পুরুষার্থের অধীন, আমরা তা প্রারব্ধ (ভাগ্য) বা ভগবানের ওপর ভরসা করে ছেড়ে দিই যে<span>—</span>ভাগ্যে লেখা থাকলে তবেই সাধন-ভজন হবে, ভগবানের কৃপা হলে সাধন-ভজন হবে, ইত্যাদি ইত্যাদি| কিন্তু যা প্রারব্ধের (ভাগ্যের) অধীন, তারজন্য দিবারাত্র পরিশ্রম করি<span>—</span>এটি খুবই আশ্চের্যর কথা ! এ হলো একেবারেই বিপরীত বুদ্ধি !</p>
<p class="Text">অন্যভাবে বিচার করলে, কোনো ব্যক্তি এই প্রতিজ্ঞা করতে পারেন না যে, আমি প্রতিদিন এতো টাকা রোজগার করব <span>;</span> কিন্তু এই প্রতিজ্ঞা করতে পারেন যে, আমি প্রতিদিন এই সংখ্যায় নাম-জপ করব । এর দ্বারা প্রমাণিত হয় যে<span>—</span>টাকা রোজগার করা, জাগতিক বস্তু সংগ্রহ করা আমাদের আয়ত্তে থাকে না, কিন্তু নামজপ করা, সাধন-ভজন করা আমাদের আয়ত্তে । যা আমাদের আয়ত্তে নয়, তারজন্য দিবারাত্র আমরা ব্যস্ত থাকি, কিন্তু যা আমাদের আয়ত্তে, আমরা তাকে উপেক্ষা করি । এর দ্বারা অনুমান করা যায় যে আমরা কতখানি ঈশ্বরবাদী ?</p>
<p class="Text">অর্থ উপার্জনের সময় আমরা সময়ের হিসাব রাখি না, কিন্তু ভগবানের ভজন-ধ্যান-নামজপ ইত্যাদি করার জন্য বহু কষ্টে এক বা দুঘণ্টা সময় বার করি (বেশির ভাগ তো এতো সময়ও পাওয়া যায় না) । সেই এক-দুঘন্টাও জোর করে ভগবৎ চিন্তা করা হয়, কিন্তু সংসারের চিন্তা আপনিই হয় । জপ-ধ্যান, পাঠ-পুজা ইত্যাদি করার সময়ও দৃষ্টি বারংবার ঘড়ির দিকে চলে যায় । বারবার মালা তুলে দেখা হয় যে আর কতো বাকি আছে ! জপ-ধ্যান করা শেষ হলে এমনভাবে উঠে পড়ে, যেমন স্কুল ছুটির ঘন্টা বাজলে স্কুলের ছেলেরা ছুটে পালায় ! জপ-ধ্যান করার সময় ততো আনন্দ হয় না, যতো জপ-ধ্যান শেষ হলে হয় । এর দ্বারাই অনুমান করতে পারেন, আমরা কতখানি ঈশ্বরবাদী ?</p>
<p class="Text">পরমশ্রদ্ধেয় স্বামী শ্রীরামসুখদাসজী মহারাজ বলতেন ‘যিনি সাধক, তিনি চব্বিশঘন্টা সাধনা করেন । চব্বিশ ঘন্টার মধ্যে এক মিনিট যদি সাধনা না হয়, তাহলে তিনি সাধক বলার যোগ্য নন ।’ আমরা চব্বিশ ঘন্টার মধ্যে কত ঘন্টা সাধনায় (পারমার্থিক কাজে) ব্যবহার করি আর কত ঘন্টা জাগতিক কর্মে খরচ করি<span>—</span>নিজেরাই এর বিচার করুন । আমরা যদি বেশি সময় সাংসারিক কাজে খরচ করি, তাহলে আমরা ঈশ্বরের ভক্ত, নাকি সংসারের ভক্ত ? সত্যিকার ঈশ্বরবাদী সাংসারিক কাজ করার সময়ও ঈশ্বরকে ভোলেন না ।</p>
<p class="Text">আমরা যদি ঈশ্বরকে মান্য করি, তাহলে আমাদের অন্তরে ঈশ্বরের মহত্ত্ব (গুরুত্ব) থাকা উচিত, সংসারের নয় । ঈশ্বরকে মানা এবং না মানা তত গুরুত্বপূর্ণ নয়, যত গুরুত্বপূর্ণ হলো এই যে, ঈশ্বরের প্রতি আমাদের কতো ভালোবাসা আছে, কত মহত্ত্ব আছে । যদি কোনওভাবে অর্থলাভের সম্ভাবনা থাকে, তবে যে ব্যক্তি এই চিন্তায় সাধন-ভজন, সৎসঙ্গ ইত্যাদি ত্যাগ করেন এবং ভাবেন যে এসব আমি পরে করব, এখন অর্থ উপার্জন করে নিই, তাঁকে কী করে ঈশ্বরবাদী মানা যায় ? কারণ তাঁর হৃদয়ে অর্থের যত গুরুত্ব থাকে, ঈশ্বরের ততো গুরুত্ব নেই । তাঁর কাছে ঈশ্বর অর্থের থেকেও গুরুত্বহীন ! সাধুগণ বাস্তবিক কথা জানিয়েছেন যে, ‘অর্থের থেকে বস্তু শ্রেষ্ঠ, বস্তুর থেকে ব্যক্তি শ্রেষ্ঠ, ব্যক্তির থেকে শ্রেষ্ঠ বিবেক আর বিবেকের থেকেও পরমাত্মতত্ত্ব অধিক শ্রেষ্ঠ ।’ কিন্তু যাঁর বুদ্ধি অর্থেই বাঁধা পড়েছে, তিনি কীভাবে পরমাত্মার কাছে পৌঁছবেন ? তাঁর কাছে পরমাত্মা তো অত্যন্ত দূরে রয়ে গেলেন !</p>
<p class="Text">সৎসঙ্গ করার সময় পাশেই কোথাও মারপিটের আওয়াজ শুনে লোক তা দেখতে ছুটে যায় । সৎসঙ্গের থেকে বেশি হচ্ছে মারপিটের গুরুত্ব । ব্যবসা করার জন্য, অর্থ উপার্জনের জন্য লোকে জপ-ধ্যান-সৎসঙ্গ করা ছেড়ে দেয় । এইসব ব্যক্তিদের ভগবানের ওপর এইটুকুও বিশ্বাস নেই যে সৎসঙ্গ-জপ-ভজন করলে এতে কোনো ক্ষতি হবে না । ঈশ্বরের বিধানে যা পাবার আছে, তা পাওয়া যাবেই । তাহলে কীসের ওপর ভরসা করে বলা হয় যে, আমাদের ঈশ্বরের ওপর বিশ্বাস আছে, আমরা ঈশ্বরকে মানি ! </p>
<p class="Text">একটি ইংরাজী বাক্যে বলা হয়েছে<span>—</span> </p>
<p class="Text">'Man will read, write, speak, fight and even die for religion, but never live for it.'</p>
<p class="Text">অর্থাৎ মানুষ ধর্মের জন্য বিদ্যাভ্যাস করবে, গ্রন্থ রচনা করবে, প্রবচন-ব্যাখ্যা ইত্যাদি দেবে, সংঘর্ষ করবে এমন কি ধর্মের জন্য মারামারিতে মরেও যাবে কিন্তু ধর্মের পালন করবে না ।</p>
<p class="Text">পূজ্যপাদ স্বামী শ্রীশরণানন্দজী মহারাজ বলেছেন যে, ‘আপনি যদি ভগবানকে মানেন, তাহলে সেই পরিচয় আপনার জীবনে হোক, শুধুমাত্র চিন্তায় নয় । আমাদের জীবন জানিয়ে দিক যে<span>—</span>আমরা ভগবান মানি ।’ যদি আমরা নিজেদের ঈশ্বরবাদী বলে মনে করি, তাহলে হৃদয়ে হাত রেখে চিন্তা করতে হবে যে<span>—</span>আমাদের ওপর কীসের প্রভাব বেশি পড়ে, ভগবৎ-সম্বন্ধীয় বিষয় না অর্থ, নারী, মান-সম্মান, নিন্দা-তিরস্কারের ? অর্থ, নারী ইত্যাদির জন্য আমরা কতো ত্যাগ করি, ক্ষুধা-তৃষ্ণারও পরোয়া করি না । কিন্তু আমরা ঈশ্বরের জন্য কতো ত্যাগ করি ? অর্থ উপার্জনের জন্য আমরা কত প্রতিকূলতা সহ্য করি, অপরের কটু কথা, অপমানও সহ্য করে থাকি ; কিন্তু ঈশ্বরের জন্য আমরা কতো প্রতিকূলতা সহ্য করি ? </p>
<p class="Text">সৎ আস্তিক ব্যক্তি ঈশ্বরকেই চান, ঈশ্বরের কাছেও কিছু চান না । আমরা যদি ঈশ্বরকে মানি, তাহলে আমাদের তাঁর প্রতি আকর্ষণ কোনো বস্তুর কামনা-বাসনার জন্য হওয়া উচিত নয় । ঈশ্বরের পূজা-আরাধনা করলে আমাদের ধন-সম্পদ প্রাপ্তি হবে, আমাদের রোগ-শোক দূর হবে, কষ্ট-দুঃখ মিটে যাবে<span>—</span>এইভাবে ঈশ্বরকে নিজের কামনা পূরণের মাধ্যম করা ঠিক নয় । যদি আমরা কোনো বস্তু পাওয়ার জন্য ঈশ্বরের আরাধনা করি তাহলে ঈশ্বর সেই বস্তু প্রাপ্তির ‘সাধন’ বা ‘মাধ্যম’ হয়ে যান এবং সেই বস্তু ‘সাধ্য’ বা ‘লক্ষ্য’ হয় । তার পরিণাম এই হয় যে, সেই বস্তুর সঙ্গে আমাদের সম্পর্ক স্থাপিত হয় এবং ঈশ্বরের সঙ্গে সম্বন্ধ বিচ্ছেদ হয়ে যায় । তাৎপর্য হলো এই যে, আমরা যদি কোনো কামনা-পূরণের জন্য ঈশ্বরের উপাসনা করি, তবে আমরা সেই কাম্য বস্তুটিরই ভক্ত হয়ে যাই, ঈশ্বরের নয় । ভগবান যখন প্রহ্লাদকে বর চাইতে বলেন, তখন ভক্তরাজ প্রহ্লাদ বলেন<span>—</span></p>
<p class="SHLOK-Black">যস্ত আশিষ আশাস্তে ন স ভৃত্যঃ স বৈ বণিক্॥</p>
<p class="Text-Right">(শ্রীমদ্ভাগবত ৭ ।১০ ।৪)</p>
<p class="Text">‘যে সেবক আপনার কাছে নিজের কামনা পূর্ণ করতে চান, তিনি সেবক নন, তিনি হলেন ব্যবসায়ী ।’</p>
<p class="Text">আমরা যদি ঈশ্বরকে মানি, তাহলে ঈশ্বর এবং তাঁর সম্পর্কিত কথা আমাদের মহত্ত্বপূর্ণ ও প্রিয় লাগা উচিত । বিচার করে দেখতে হয় যে, আমরা ধনী, উচ্চপদস্থ ব্যক্তিদের বেশি সম্মান করি, না সাধক-সাধু-ভক্তদের ? আমাদের হৃদয়ে কার সম্মান বেশি ? কোনো ব্যক্তির প্রতি আমাদের ভালোবাসা অর্থ-ইত্যাদির জন্য, নাকি ভগবানের জন্য ? আমরা কারো সঙ্গে যখন কথাবার্তা বলি, তার বিষয় সাধারণতঃ কী হয় ? আমাদের মনে কার চিন্তা অধিক থাকে ? আমরা কোন বিষয় বেশি পছন্দ করি ? কিসে আমাদের স্বাভাবিক রুচি থাকে? আমাদের কীপ্রকারের স্বপ্ন দেখা যায় ? কোন বিষয়ে আমাদের চিত্ত প্রসন্ন হয় ? এইসব বিষয় নিয়ে চিন্তা-ভাবনা করলে আমাদের নিজেদের বাস্তবিক স্থিতি স্পষ্ট হবে ।</p>
<p class="Text">শেষে এই প্রশ্ন মনে জাগতে পারে যে, আমাদের বিশ্বাস কীভাবে ঈশ্বরের ওপর দৃঢ় হবে ? এরজন্য তিনটি শ্রেষ্ঠ সাধন আছে । ভগবানের অনন্য ভক্তদের চরিত্র পাঠ ও শ্রবণ, ভগবদ্বিশ্বাসী ভক্তদের সঙ্গ করা এবং প্রকৃত ইচ্ছা নিয়ে ভগবানের কাছে প্রার্থনা করা যে<span>—</span></p>
<p class="Text">‘হে নাথ ! আমাকে তোমার বিশ্বাস প্রদান করো। হে প্রভু ! তোমার শ্রীচরণেই যেন আমার প্রেম-ভক্তি হয় ।’</p>


<p class="Page-Break"> </p>
<p class="Chapter-Heading" id="toc_marker-5">৩. টাকা-পয়সা সবচেয়ে বড়, নাকি ঈশ্বর ?</p>
<p class="Text">তত্ত্বদর্শী মহাপুরুষগণের দ্বারা কথিত এক অত্যন্ত মূল্যবান কথা আমরা আগেই বলেছি যে, ‘অর্থের থেকে বস্তু শ্রেষ্ঠ, বস্তুর থেকে শ্রেষ্ঠ ব্যক্তি, ব্যক্তির থেকে বিবেক শ্রেষ্ঠ এবং বিবেকের থেকেও শ্রেষ্ঠ হলো পরমাত্মাতত্ত্ব ।’ এই বিষয়ে প্রত্যেক বুদ্ধিমান ব্যক্তির বিশেষভাবে চিন্তা করা উচিত ।</p>
<p class="Text">সাধুগণ অর্থকে জগতের সব থেকে নিকৃষ্ট বস্তু বলেছেন । কারণ অর্থ বা টাকা বস্তু-বিনিময়ের মাধ্যম হওয়ায় শুধুমাত্র বিনিময়ের কাজেই আসে, এর নিজস্ব কোনো কাজ নেই । তাই সাধুগণ অর্থকে মল-মূত্র এবং খারাপ জিনিষের থেকেও অতিশয় নিকৃষ্ট বস্তু বলে জানিয়েছেন কারণ মল পশুদেরও কাজে আসে, মূত্র দ্বারা অনেক রোগের চিকিৎসা হয় এবং রদ্দী বস্তু আগুন জ্বালানো ইত্যাদি কাজে আসে,  কিন্তু অর্থ বা টাকা কারও কোনো কাজেই আসে না । তাৎপর্য হলো এই যে, টাকা নিজে কোনো কাজে আসে না, বরং তার ত্যাগে অর্থাৎ খরচ করলে কাজে আসে ।</p>
<p class="Text">টাকার থেকে বস্তু শ্রেষ্ঠ কারণ বস্তু খাওয়া, পরা ইত্যাদি অন্যান্য নানা কাজে লাগে । বস্তু দ্বারা সমস্ত প্রাণীর জীবন-নির্বাহ হয় । মানুষের জীবন-নির্বাহ হয় অন্ন-জল-বস্ত্র ইত্যাদি বস্তু দ্বারাই । চুরাশি লক্ষ প্রাণীর জীবন যখন টাকা ছাড়াই চলতে পারে, তাহলে একমাত্র মনুষ্য-যোনির জীবন কেন টাকা ছাড়া চলবে না ?</p>
<p class="Text">বস্তুর থেকেও পশু-পক্ষী শ্রেষ্ঠ ; কারণ বস্তু সমূহ জড়, নিষ্প্রাণ ; পশু-পক্ষী চেতন (প্রাণযুক্ত) প্রাণী । পশু-পক্ষী প্রাকৃতিক দোষ দূর করে মানুষকে নানাপ্রকার সাহায্য করে । পশু-পক্ষী যেখানে বাস করে, সেখানে জঙ্গল শুদ্ধ থাকে । সেখানকার হাওয়া-বাতাসও শুদ্ধ এবং রোগমুক্ত হয় । অশুদ্ধ ও নোংরা পরিবেশ সেখানেই হয়, যেখানে মানুষ বসবাস করে । তাই মানুষও শুদ্ধ হাওয়া পাওয়ার জন্য জঙ্গলে ভ্রমণ করতে যায় ।</p>
<p class="Text">পশু-পক্ষীর মধ্যে সব থেকে শ্রেষ্ঠ হলো গরু (গাভী) । গরুর দেহ যত পবিত্র, অন্য কোনো প্রাণীর শরীর তত পবিত্র নয় । প্রাণীদের মল-মূত্র অত্যন্ত অপবিত্র হয়, কিন্তু গোরুর মল-মূত্র (গোবর-গোমূত্র) মহাপবিত্র হয় । কোনো স্থান পবিত্র করার জন্য সেখানে গোবর লেপন করা হয় । গোরুর গোবর- গোমূত্রে এবং ঘি-দুধে বহু রোগ নাশ করার অদ্ভুত শক্তি থাকে ।</p>
<p class="Text">গোরুর থেকে মানুষ শ্রেষ্ঠ, কারণ মানুষের মধ্যে যে বিবেচনা-বুদ্ধি থাকে, তা গোরু বা কোনো প্রাণীর মধ্যে নেই । সেই বিবেচনা শক্তির সাহায্যে মানুষ সৎ-অসৎ, কর্তব্য-অকর্তব্য জেনে নিজের কল্যাণ করতে সক্ষম, সমস্ত দুঃখের বিনাশ করে মহা-আনন্দ লাভ করতে পারে । নিজের বিবেচনা শক্তির সদ্ব্যবহার করে মানুষ নিজের এত উন্নতি করতে পারে, যার কোনো সীমা হয় না । এই বিবেক বুদ্ধির সদ্ব্যবহার করে বৈজ্ঞানিকগণ বিভিন্ন বস্তু আবিষ্কার করে মনুষ্য-জাতির মহা উপকার করতে সক্ষম । নিজের বিবেকবুদ্ধিকে মহত্ত্ব দিয়ে মানুষ উচ্চ থেকে উচ্চতর স্বর্গলোকে যেতে সক্ষম হয়, এমন কি জন্ম-মরণ থেকে চির-মুক্তিলাভ করে পরমাত্মাকে লাভ করতে সক্ষম হয়—নর থেকে নারায়ণ হয়ে উঠতে পারে ।</p>
<p class="Text">বিবেকের থেকেও পরমাত্মাতত্ত্ব শ্রেষ্ঠ, যা পাওয়ার পর আর কিছুই করার, জানার বা পাওয়ার বাকি থাকে না । এই পরমাত্মাতত্ত্ব থেকে শ্রেষ্ঠ আর কোনো কিছুই হতে পারে না—‘<span class="char-style-override-3">পুরুষান্ন পরং কিঞ্চিৎসা কাষ্ঠা সা পরা গতিঃ</span>’ (কঠোপনিষদ্ ১ ।৩ ।১১) ।</p>
<p class="Text">উপরোক্ত বিচার বিবেচনায় প্রমাণিত যে, অর্থের (টাকার) থেকে নিকৃষ্ট আর কিছুই নেই এবং পরমাত্মার থেকে শ্রেষ্ঠ কিছু হতে পারে না । কিন্তু দুঃখের বিষয় হলো যে, বর্তমান সময়ে মানুষ সবথেকে নিকৃষ্ট টাকাকেই সবথেকে শ্রেষ্ঠ বলে মেনে নিয়েছে, যেন পায়ে ধারণযোগ্য জুতোকে মস্তকে ধারণ করেছে । সেইজন্য বুদ্ধিভ্রষ্ট হয়ে মানুষ অন্ধ হয়ে গেছে, হুঁশ হারিয়ে পশুরও অধম হয়ে গেছে । টাকাকে বেশি গুরুত্ব দেওয়ার পরিণামস্বরূপ মানুষের যে কতটা পতন হয়েছে, তার কিছু নমুনা দেখু্ন— </p>
<p class="Sub-Heading" id="toc_marker-5-1" xml:lang="en-US">চরিত্র নাশ</p>
<p class="Text para-style-override-2">ইংরাজীতে এক প্রসিদ্ধ কথা আছে—</p>
<p class="Text para-style-override-2">If wealth is lost, nothing is lost,</p>
<p class="Text para-style-override-2">If health is lost, something is lost,</p>
<p class="Text para-style-override-2">If character is lost, everything is lost.</p>
<p class="Text">অর্থাৎ অর্থ চলে গেলে কিছুই যায় না, স্বাস্থ্য নষ্ট হলে কিছু ক্ষতি হয় আর যদি চরিত্র নাশ হয়, তাহলে সবই চলে যায় । কিন্তু আজকাল লোকের মধ্যে এই বক্তব্যের বিপরীত ধারণা দেখা যায় । চরিত্র নাশ হলে কিছুই নাশ হয় না, স্বাস্থ্য নাশ হলে কিছু ক্ষতি হয় এবং অর্থনাশ হলে সবই নাশ হয় ! টাকার গুরুত্ব এত বেড়ে গেছে যে, তার পরিবর্তে নিজের চরিত্রও বিক্রী করা হচ্ছে । অর্থলোভে ভালো ঘরের নারীরাও ব্যভিচারে প্রবৃত্ত হচ্ছে । বিদেশে নারীরা নিজের থেকে বেশি বয়সের বৃদ্ধ ধনী ব্যক্তিকে বিবাহ করছে এই ভেবে যে, বৃদ্ধ শীঘ্র মারা যাবে আর সেই ধন লাভ করে ওই নারী আবার বিবাহ করে নেবে । টেলিভিশনে এক অভিনেত্রীকে বলতে শোনা গিয়েছে যে, ‘টাকা পেলে আমি এক জানোয়ারের সঙ্গেও নৃত্য করতে পারি ।’ সমাজেও দেখা যায় যে দুশ্চরিত্র ধনী ব্যক্তিকে যত সম্মান করা হয়, সচ্চরিত্র নির্ধন ব্যক্তিকে তেমন সম্মান করা হয় না ।</p>
<p class="Sub-Heading" id="toc_marker-5-2" xml:lang="en-US">ধর্মের নাশ</p>
<p class="Text">আজকাল ধার্মিক কাজেও টাকার গুরুত্বই দেখা যায় । প্রকৃতপক্ষে টাকার দ্বারা ধর্মের পালন হয় না । যেখানে অর্থের গুরুত্ব থাকে, সেখানে ধর্মের রূপে অধর্মই হয়ে থাকে । শাস্ত্রে স্পষ্ট বলা আছে— </p>
<p class="SHLOK-Black">অথৈশ্বর্যবিমূঢ়ো হি শ্রেয়সো ভ্রশ্যতে দ্বিজঃ  ।</p>
<p class="SHLOK-Black">অর্থসম্পদ্বিমোহায় বিমোহো নরকায় চ ॥</p>
<p class="SHLOK-Black">তস্মাদর্থমনর্থাখ্যং শ্রেয়োঽর্থীং দূরতস্ত্যজেৎ  ।</p>
<p class="SHLOK-Black">যস্য ধর্মার্থমর্থেহা তস্যানীহা গরীয়সী ॥</p>
<p class="SHLOK-Black">প্রক্ষালনাদ্ধি পঙ্কস্য দূরাদস্পর্শনং বরম্  ।</p>
<p class="SHLOK-Black">যোঽর্থেন সাধ্যতে ধর্ম ক্ষয়িষ্ণুঃ স প্রকীর্তিতঃ ॥</p>
<p class="SHLOK-Black">যঃ পরার্থে পরিত্যাগঃ সোঽক্ষয়ো মুক্তিলক্ষণঃ ॥</p>
<p class="Text-Right">(পদ্মপুরাণ, সৃষ্টি. ১৯ ।২৫০-২৫৩)</p>
<p class="Text">‘ধনসম্পত্তি মোহে ফেলে দেয় এবং মোহ নরকে পতন ঘটায় । তাই কল্যাণকামী পুরুষের অনর্থের সাধন (মাধ্যম) অর্থকে (ধনকে) দূর থেকেই ত্যাগ করা উচিত । যে ব্যক্তি ধর্মের জন্য ধন কামনা করেন, তাঁর সেই কামনা ত্যাগ করাই উচিত কাজ ; কারণ নোংরা লাগিয়ে কোন বস্তুকে ধুয়ে পরিষ্কার করার থেকে নোংরার স্পর্শ না করানোই শ্রেয় । অর্থের জন্য যে ধর্মপালন করা হয়, তা বিনাশশীল বলে মনে করা হয় । কিন্তু অন্যের হিতার্থে যে ধন ত্যাগ করা হয়, তা অক্ষয় এবং মোক্ষ প্রাপ্তকারী হয় ।’</p>
<p class="Text">কিন্তু আজকাল বিপরীত নিয়ম চালু হয়েছে । লোকের কাছে অর্থ না থাকলে তারা অন্যের কাছে চাঁদা চেয়ে অর্থসঞ্চয় করে তার দ্বারা যজ্ঞ, ভাণ্ডারা, সারা রাত জেগে আয়োজন ইত্যাদি করায় । এই সব অনুষ্ঠানের পরিণামস্বরূপ ধর্মবৃদ্ধি হওয়া তো দূরের কথা, উল্টে অধর্ম বৃদ্ধি পায় । কারণ মানুষের হৃদয়ে ধর্ম ও ঈশ্বরের নামে ধনেরই মাহাত্ম্য বাড়ে । একবার মুম্বাইতে পরমশ্রদ্ধেয় স্বামীজী শ্রীরামসুখদাসজী মহারাজের সামনে এই প্রস্তাব করা হয় যে, গোরুর সেবার জন্য প্যাণ্ডেলে দানের বাক্স রাখা হোক, তখন শ্রীস্বামীজী মহারাজ বলেন, ‘মানুষের অন্তরে আগে থেকেই টাকার গুরুত্ব রয়েছে, এমন করলে টাকার মহত্ত্ব আরও বৃদ্ধি পাবে । আমি এখানে ঈশ্বরের মহত্ত্ব বৃদ্ধি করতে এসেছি, টাকার মহত্ত্ব বাড়াতে নয় ।’</p>
<p class="Text">টাকা যদি না থাকে, তাহলে ধার্মিক অনুষ্ঠান না করায় কোনো দোষ হয় না, কিন্তু চাঁদা চেয়ে ধার্মিক অনুষ্ঠান করা অত্যন্ত দোষের । ভালো সাধুদের কাছে শোনা গেছে যে, একজন ধূনী জ্বালিয়ে বসা সাধুর কাছে এক ব্যক্তি এসে অঙ্গার (জ্বলন্ত কয়লা) চাইল । তখন সেই সাধু চিমটে করে তাঁকে অঙ্গার তুলে দেন । তাহলে চিমটে কী পেল ? তার মুখ কালো হলো এবং তাপিত হলো । এমনই অবস্থা হয় সেই চাঁদা চাওয়া ব্যক্তিদের ।</p>
<p class="Text">ধর্মপালনের জন্য অর্থের প্রয়োজন নেই । যদি তাই হতো, তাহলে বেচারী গরীব ব্যক্তিরা কীভাবে ধর্মপালন করতেন ? বাস্তবে গরীব লোক যত ধর্মপালন করেন, ধনী ব্যক্তিরা তত করতে পারেন না । কারণ ধর্মের পালন ধনের দ্বারা হয় না, মনের দ্বারা হয় । যার মধ্যে অর্থের মহত্ত্ব থাকে, সেই ব্যক্তি আসুরী সম্পদ বিশিষ্ট হয় । তার ভাব হয়—</p>
<p class="SHLOK-Black">আঢ্যোঽভিজনবানস্মি কোঽন্যোঽস্তি সদৃশো ময়া  ।</p>
<p class="SHLOK-Black">যক্ষ্যে দাস্যামি মোদিষ্য ইত্যজ্ঞানবিমোহিতাঃ ॥</p>
<p class="Text-Right">\(গীতা ১৬ ।১৫)</p>
<p class="Text">‘আমি ধনী, বহু মানুষ আমার সঙ্গে আছে, আমার সমকক্ষ কে ? আমি অনেক যজ্ঞ করব, দান করব এবং নানাবিধ মজা করব’—এইভাবে সে অজ্ঞতায় মোহগ্রস্ত হয়ে থাকে, ডুবে থাকে ।’</p>
<p class="Text">যাঁর হৃদয়ে অর্থের মহত্ত্ব থাকে, তিনি কখনও ধর্মাত্মা হতে পারেন না । তিনি কোনো ধর্মের কাজ করলেও লোকেরা তার থেকে পুরোপুরি লাভবান হতে পারে না । লোভী মানুষের পয়সা খুবই অশুদ্ধ হয় ।</p>
<p class="Sub-Heading" id="toc_marker-5-3" xml:lang="en-US">বিশ্বাসঘাত</p>
<p class="Text para-style-override-2">বিশ্বাসঘাতের থেকে বড়ো কোনো পাপ নেই । অন্য সব পাপ ফল ভোগ করলে নষ্ট হয়ে যায়, কিন্তু বিশ্বাসঘাতরূপ মহাপাপ কখনও নষ্ট হয় না । শাস্ত্রে বলা হয়েছে—</p>
<p class="SHLOK-Black">ব্রহ্মঘ্নে চ সুরাপে চ চৌরে ভগ্নব্রতে তথা  ।</p>
<p class="SHLOK-Black">নিষ্কৃতির্বিহিতা রাজন্ কৃতঘ্নে নাস্তি নিষ্কৃতিঃ ॥</p>
<p class="Text-Right">(মহাভারত, শান্তিপর্ব ১৭২ ।২৫  ২৭১ ।১১)</p>
<p class="Text para-style-override-2">‘হে রাজন্ ! ব্রহ্মহত্যাকারী, মদ্যপায়ী, চোর এবং ব্রতভঙ্গকারীদের জন্য শাস্ত্রে প্রায়শ্চিত্তের বিধান আছে, কিন্তু কৃতঘ্নদের উদ্ধারের কোনো উপায় নেই ।’</p>
<p class="SHLOK-Black">বিশ্বাসঘাতিনাং পুংসাং মিত্রদ্রোহকৃতাং তথা  ।</p>
<p class="SHLOK-Black">তেষাং গতির্ন বেদেষ পুরাণেষু চ কা কথা ॥</p>
<p class="Text-Right">(স্কন্দপুরাণ, অব. রেবা. ১০৯ ।৯১-৯২)</p>
<p class="Text">‘বিশ্বাসঘাতক ও মিত্রদ্রোহকারী মানুষের গতির বর্ণনা বেদেও পাওয়া যায় না, তাহলে পুরাণে উল্লেখের তো প্রশ্নই নেই !</p>
<p class="Text">আজকাল ব্যবসা-জগতে বিশ্বাসঘাতকতা এক সাধারণ বিষয় হয়ে দাঁড়িয়েছে । অন্যের অর্থ,—গচ্ছিত টাকা-পয়সা হজম করতে সকলেই চতুর, চালাক । নরকের পথ প্রশস্ত করার জন্য এই চাতুর্য অত্যন্ত কাজ করে ! এইসব মানুষের ঈশ্বরের ওপর বিশ্বাস নেই যে, ঈশ্বরের কৃপায় পাওয়া যাবে, নিজের ভাগ্যের ওপরও ভরসা নেই যে, ভাগ্যে যা লেখা আছে, তা অবশ্যই পাওয়া যাবে বা নিজের ওপরও আস্থা নেই যে, আমি কষ্ট করে উপার্জন করে নেব । বিশ্বাস থাকে শুধু বিশ্বাসঘাতকতার ওপর, ঠকানোর ওপর, বেইমানির ওপর যে,—যেকোনোভাবে আপনা-আপনিই অন্যের পয়সা যাতে পাওয়া যায়! তার মনে এই চিন্তা জন্মায় না যে, মরণের পরে একটি পয়সাও সঙ্গে নিয়ে যাওয়া যাবে না কিন্তু পাপ এক বিন্দুও সঙ্গ ছাড়বে না !</p>
<p class="SHLOK-Black">ধনানি ভূমৌ পশবশ্চ গোষ্ঠে নারী গৃহদ্বারি সুতরাঃ শ্মশানে  ।</p>
<p class="SHLOK-Black">দেহশ্চিতায়াং পরলোকমার্গে ধর্মানুগো গচ্ছতি জীব একঃ ॥</p>
<p class="Text">‘দেহত্যাগের সময় ধন বাক্সেই পড়ে থাকে, পশু যেখানে-সেখানেই বাঁধা থাকে, স্ত্রী গৃহদ্বার পর্যন্ত সঙ্গ দেয়, পুত্র শ্মশান পর্যন্ত সঙ্গে থাকে এবং শরীর চিতা পর্যন্তই সঙ্গে থাকে । আর পরলোকের পথে শুধুমাত্র ধর্মই জীবের সঙ্গে যায় ।’</p>
<p class="SHLOK-Black">সেঠজী কো ফিক্র থী, এক-এক কে দস কীজিয়ে,</p>
<p class="SHLOK-Black">মৌত আ পহুঁচী কি হজরত জান বাপিস কীজিয়ে॥</p>
<p class="SHLOK-Black">           				.	.	.	</p>
<p class="SHLOK-Black">চার দিন হৈ শানো-শৌকত কা খুমার,</p>
<p class="SHLOK-Black">মৌত কী তুর্শী নশা দেগী উতার  ।</p>
<p class="SHLOK-Black">জব উঠায়েঁঙ্গে জনাজা মিল কে চার,</p>
<p class="SHLOK-Black">হাথ মল-মলকর কহোগে বার-বার ॥</p>
<p class="SHLOK-Black">কিসলিয়ে আয়ে থে ঔর ক্যা কর চলে,</p>
<p class="SHLOK-Black">জো যহাঁ জোড়া যহীঁ পর ধর চলে ॥</p>
<p class="Sub-Heading" id="toc_marker-5-4" xml:lang="en-US">গরীবদের তিরস্কার (অপমান)</p>
<p class="Text">অর্থের গুরুত্ব বৃদ্ধি পেলে  ধনীদের সম্মান ও গরীবদের অপমান হওয়া স্বাভাবিক । চিন্তা করলে দেখা যায় যে, ধনীদের সম্মান বৃদ্ধি পায় গরীবদের জন্যই । যদি গরীব না থাকত, সকলেই ধনী হতো, তাহলে ধনীদের সম্মান কে করত ?  ধনীরা মনে করেন যে, আমরা গরীবদের দয়া করি, তাই আমরা বড়ো কিন্তু বিচার করতে হয়, ঋণ গ্রহণকারী যদি গরীব হয়, তাহলে যে ঋণ প্রদান করে সে কী গরীব নয় ? ঋণ গ্রহণকারীর যদি অর্থের প্রয়োজন থাকে, তাহলে ঋণ যে দেয়, তার কি টাকার প্রয়োজন নেই ? সে তো টাকার জন্যই ঋণ দেয় । বাস্তবিক কথা হলো যে, অর্থ যেমনই বৃদ্ধি পায়, হৃদয় তেমনভাবেই সঙ্কুচিত হতে থাকে এবং দারিদ্রও বৃদ্ধি পায় । বাইরে থেকে যত ধনবান, অন্তরে ততটাই গরীব । তাৎপর্য হলো যে, টাকা পেলে দারিদ্রতা দূর হয় না, অর্থের ইচ্ছা বা আগ্রহ দূর হলে তবেই দারিদ্রতা দূর হয় ।</p>
<p class="Text">শ্রীশঙ্করাচার্য মহারাজ বলেছেন—</p>
<p class="SHLOK-Black">কো বা দরিদ্রো হি বিশালতৃষ্ণাঃ শ্রীমাংশ্চ কো যস্য সমস্ততোষঃ॥</p>
<p class="Text-Right">(প্রশ্নোত্তরী ৫)</p>
<p class="Text">(<span class="char-style-override-3">প্রশ্ন</span>) ‘দরিদ্র কে ? (<span class="char-style-override-3">উত্তর</span>) বিশাল তৃষ্ণাসম্পন্ন, (<span class="char-style-override-3">প্রশ্ন</span>) আর ধনবান কে ? (<span class="char-style-override-3">উত্তর</span>) যিনি সর্বপ্রকারে সন্তুষ্ট ।’</p>
<p class="Text">ধনীব্যক্তিরা দান করায় মহত্ত্ব অনুভব করেন এবং তার দ্বারা নিজেদের প্রচার করেন । কিন্তু বাস্তবে দান হলো একপ্রকার ট্যাক্স, এটা কোনো  বিশেষ ব্যাপার নয় । যেমন বেশি আয় করলে আয়কর বা ইনকাম-ট্যাক্স দিতে হয়, তেমনই বেশি ধন থাকলে দানরূপ ট্যাক্স দিতে হয় । কোনো মানুষই এরজন্য মহত্ত্ব অনুভব করেন না বা প্রচারও করেন না যে, আমি এতো ইনকাম-ট্যাক্স দিয়েছি । কিন্তু ধনী ব্যক্তি  যখন দান করেন, তখন খবরের কাগজে ছাপিয়ে দেন, বেশি করে লোককে জানান এবং দাতার তালিকায় নিজের নাম ঘোষণা করেন । দান গ্রহীতারাও অধিক অর্থের লোভে দাতাদের লোভ দেখান যে, বেশি দান করলে আপনার নাম শিলায় খোদিত করা হবে, পত্রিকায় প্রকাশিত হবে ইত্যাদি । ধনীদের কাছে যে অর্থ সেগুলি তো নির্ধনদের কাছ থেকেই পাওয়া, কিন্তু তাতে ধনীদেরই নাম হয় । লোকে তাঁদের সামনেই মাথা নত করে এবং তাঁরা গর্বিত হয়ে ওঠেন । কিন্তু কেউ তাঁকে বোঝাতে পারেন না যে ; ভুল করবেন না, মানুষ আপনাকে নয়, টাকার জন্যই আপনার নিকট মাথা নত করছে! যদি আপনার কাছে টাকা না থাকে, কেউ আপনার দিকে ফিরেও তাকাবে না !  এ হলো অর্থের ইজ্জত, আপনার নয় ।</p>
<p class="Text">ধনীরা নিজেদের বাহাদুরির জন্য বাইরে বড় বড় দান করেন, কিন্তু তাঁর ঘরের লোক  এবং কাজের লোকেরা দুঃখ পেয়ে থাকে । তাঁদের প্রকৃত পরিচয় জানতে হলে তাঁদের কাজের লোকেদের একান্তে জিজ্ঞাসা করে দেখুন ।</p>
<p class="Sub-Heading" id="toc_marker-5-5" xml:lang="en-US">পণ চাওয়া</p>
<p class="Text">পণ দেওয়া অথবা গ্রহণ করা দোষণীয় নয়, দোষ হলো পণ চাওয়া অর্থাৎ লোভ । বাবা-মা তো পুত্রের মতোই কন্যা সন্তানেরও জন্ম দেন, সমস্ত কষ্ট সহ্য করে তার পালন-পোষণ করে বড়ো করেন, লেখা-পড়া শিখিয়ে তাকে যোগ্য করে তোলেন । তারপর সেই কন্যাকে পাত্রস্থ করার জন্য উপযুক্ত পাত্রের সন্ধান করে তার সঙ্গে বিবাহ দেন । বিবাহের পর কন্যা তার মাতা-পিতা, নিজের গোত্র-পদবী, ঘর-আত্মীয় সব ছেড়ে পতি গৃহে আসে । কিন্তু পতি কী ত্যাগ করে ? বরপক্ষ তাদের বংশপরম্পরা বজায় রাখার জন্য সেই কন্যাকে স্বীকার করে নেন । একে বলা হয় কন্যাদান<span class="char-style-override-6">(১)</span> । সকলেই জানেন যে দান গ্রহীতার হাত নীচে থাকে এবং দাতার হাত থাকে ওপরে । কিন্তু এখন বিপরীত নিয়ম চলছে । দাতা দান করেন নম্রভাবে আর গ্রহীতা গ্রহণ করে অহঙ্কারের সঙ্গে । শুধু তাই নয়, তিনি লজ্জাহীনভাবে ক্ষুধার্ত ভিখারীর মতো পণ চেয়ে থাকেন । শকুনের নজর যেমন মাংসের ওপর থাকে, তেমনি তাঁর দৃষ্টি থাকে পণের (টাকার) ওপর, কন্যারূপী অমূল্য ধনের ওপর নয় । কারণ অর্থের লোভে তাঁর বুদ্ধি সম্পূর্ণ ভ্রষ্ট হয়ে গেছে । পণের লোভে তিনি নিজের পুত্রকেও যেন নিলাম করে দিচ্ছেন !  হাত পাততে তাঁর কোনো লজ্জা হয় না । লজ্জা হবেই বা কেন, তিনি তো এখন শিং ও লেজবিহীন বাজে পশুতে পরিণত হয়েছেন । তাঁর মনুষ্যত্ব মারা গেছে । তাই পণের লোভে তিনি কন্যাসম বধূকে ঘর থেকে বার করে দিতে বা হত্যা করতেও সঙ্কোচ বোধ করেন না ।</p>
<p class="Footnotes"><span class="char-style-override-6">(১)</span>কন্যাদান অন্যসমস্ত দানের মতো নয় । এর ‘দান’ কথাটি ততক্ষণই প্রযোজ্য হয়, যতক্ষণ বধূর সন্তান না হয় । একে ‘দান’ বলার অর্থ এই যে, যেমন একবার দান করা বস্তু দ্বিতীয় বার দান করা যায় না, তেমনই কন্যাদানও একবারই হয়, দুবার নয়<span class="char-style-override-7">—</span></p>
<p class="Footnotes para-style-override-3">সিংহ গমন সজ্জন বচন, কদলি ফলৈ ইক বার  ।</p>
<p class="Footnotes para-style-override-4">তিরিয়া তেল হম্মীর হঠ, চঢ়ৈ ন দূজী বার ॥</p>
<p class="Footnotes para-style-override-4"> . . .</p>
<p class="Footnotes para-style-override-4">সকৃদংশো নিপততি সকৃৎকন্যা প্রদীয়তে  ।</p>
<p class="Footnotes para-style-override-4">সকৃদাহ দদানীতি ত্রীণ্যেতানি সতাং সকৃত্ ॥</p>
<p class="Footnotes para-style-override-1">(মহাভারত, বনপর্ব. ২৯৪ ।২৬  মনুস্মৃতি. ৯ ।৪৭)</p>
<p class="Footnotes">‘আত্মীয়-কুটুম্বের মধ্যে ধন-সম্পদ একবারই ভাগ হয় । কন্যা একবারই দান করা যায় এবং কোনো বস্তু দান করার প্রতিজ্ঞা একবারই করা যায় । সৎ ব্যক্তিদের এই তিনটি কাজ একবারই হয়ে থাকে ।’</p>
<p class="Text">সরকার যদিও পণ-প্রথা বিরোধী নিয়ম করেছেন, তবুও এর সদ্ব্যবহার কম এবং দুর্ব্যবহার বেশি হয় । অধিকাংশ ক্ষেত্রে দুশ্চরিত্রা নারীরা নিজের স্বামী এবং শ্বশুর-শাশুড়ীকে কষ্ট দেবার জন্য এই নিয়মের সাহায্য নেয় আর বাস্তবিক পণপ্রথায় পীড়িতা নারীগণ এই ন্যায় থেকে বঞ্চিত থাকেন । <span class="char-style-override-3">পরমশ্রদ্ধেয় স্বামী শ্রীরামসুখদাসজী মহারাজ জানিয়েছেন যে, এই পণ-দানের কুপ্রথা পণ না দিলে বন্ধ হবে না, বরং পণ না নিলেই বন্ধ হবে  । </span></p>
<p class="Sub-Heading" id="toc_marker-5-6" xml:lang="en-US">পারস্পরিক সদ্ভাবনার লোপ</p>
<p class="Text">আগে কুটুম্বের মধ্যে, সমাজে, গ্রামে, নগরে-প্রান্তে, দেশ-দেশান্তরে, বিশ্বের মানব-সমাজের মধ্যে যে পারস্পরিক সদ্ভাব ছিল, একতা ছিল, ভালোবাসা ছিল, বর্তমানে টাকার গুরুত্ব বৃদ্ধি পাওয়ায় তা নষ্ট হয়ে গেছে । এখন প্রতিটি সম্পর্কের মধ্যে অর্থই প্রধান হয়ে উঠেছে । গুরু-শিষ্যের সম্পর্কে, পিতা-পুত্রের সম্পর্কে, পতি-পত্নীর সম্পর্কে, সকল সম্পর্কের মধ্যেই অর্থের প্রাধান্য হয়েছে । যে গুরু একদা সকলের প্রভু হয়ে থাকতেন, আজ তিনি নিজে অর্থের দাস হয়ে উঠেছেন । টাকা রোজগারের জন্য তিনি নানাপ্রকার নাটক করে থাকেন, অভিনয় করেন । শুধুমাত্র কল্যাণের সম্পর্ক নিয়ে গড়ে ওঠা গুরু-শিষ্যের পবিত্র সম্বন্ধেও টাকার প্রাধান্যই গুরুত্ব পাচ্ছে ! গুরু সেই শিষ্যেরই সন্ধানে থাকেন, যার থেকে অর্থ পাওয়ার সম্ভাবনা আছে, বা যে টাকা উপার্জন করে দিতে পারবে । ধনীব্যক্তি গুরুর কাছে গেলে গুরু লোভের দৃষ্টিতে তাকিয়ে থাকেন যে, কখন ওই ব্যক্তি টাকা বার করার জন্য পকেটে হাত ঢোকাবেন ! কিন্তু ধনী ব্যক্তিরাও সহজে নরম হন না । তারা পকেট থেকে রুমাল বার করেন, কিন্তু টাকা নয় । পাষণ্ড গুরু অর্থের পরিবর্তে ভগবানকে, মুক্তিকে বিক্রী করতে চান আর শিষ্য টাকার বদলে গুরুকে কিনতে চান । গুরুর দৃষ্টি থাকে শিষ্যের অর্থ ও নারীর ওপর আর শিষ্যের নজর থাকে গুরুর গদি ও আশ্রমের ওপর ।</p>
<p class="Text">টাকার লোভ ভালোবাসাকে গ্রাস করেছে । কেউ যদি কাউকে কোনো সাহায্য, সেবা বা উপকার করেন, তাহলেও তাঁর দৃষ্টি থাকে অর্থ উপার্জনের দিকে । অর্থ ছাড়া কেউ কারো জন্য কিছু করতে চায় না । যাঁরা ধর্মের নামে এক হন না, তাঁরা অর্থের জন্য (বাহ্যতঃ) এক হয়ে যান । ধর্ম অর্থের থেকেও নীচে নেমে গেছে । লোকে সাধকদের থেকে, সাধুদের থেকে অসন্তুষ্ট হতে পারেন, কিন্তু যার থেকে অর্থ প্রাপ্তি হবার সম্ভাবনা থাকে, তাঁর থেকে অসন্তুষ্ট হন না । চিন্তা করুন—এর দ্বারা টাকার গুরুত্ব প্রমাণিত হয়, না ঈশ্বরের ?</p>
<p class="Sub-Heading" id="toc_marker-5-7" xml:lang="en-US">পাপের বাপ— লোভ</p>
<p class="Text">যাঁদের সমাজের প্রধান ব্যক্তি বলা হয়, অর্থের লোভে তাঁরাও বুদ্ধিভ্রষ্ট হয়ে গেছে । সমাজের প্রত্যেক পদে আসীন ব্যক্তি যেন অপরকে প্রতারণা করার জন্যই বসে আছে ! ডাক্তারের লক্ষ্য রোগীকে রোগমুক্ত করার দিকে থাকে না, বরং অর্থের দিকে থাকে যে, কীভাবে রোগীর থেকে বেশি টাকা নেওয়া যায় । আগে চিকিৎসকেরা নাড়ী দেখে নিজের বিদ্যা-বুদ্ধি অনুসারে রোগের চিকিৎসা করতেন, কিন্তু এখন তাঁরা নানাপ্রকার পরীক্ষা-নিরীক্ষার নিদান লিখে দেন, কারণ সেই পরীক্ষা করাতে গেলে যে অর্থ সেখানে দিতে হয়, চিকিৎসকেরা সেই পরীক্ষাগার থেকে কমিশন হিসাবে অর্থ পেয়ে থাকেন । শুধু তাই নয়, এমনও শোনা যায় যে, উত্তর প্রদেশের কোনো এক কলেজে নাকি শুধু টাকা দিলে, না পড়িয়েই ডাক্তারের ডিগ্রী দেওয়া হয়  । এই ডাক্তারদের দ্বারা রোগীদের কী চিকিৎসা হবে ? স্কুল-কলেজে ভর্তিও ডোনেশন (ঘুষ) দিলেই  হওয়া যায় । অধ্যাপকেরা ভালোমতো ক্লাসে পঠন-পাঠন করান না, যাতে শিক্ষার্থীগণ টিউশন পড়তে বাধ্য হয় । স্কুল-কলেজ শুধু অর্থ রোজগার করার মাধ্যম হয়ে উঠেছে ।</p>
<p class="Text">অর্থের লোভে সংসারে এতো ভয়ঙ্কর সব অঘটন ঘটছে যে, সেসকল বিষয় কল্পনায় এলে লোম খাড়া হয়ে ওঠে । বড়ো বড়ো শহরে যুবক পুরুষকে অপহরণ করে, তার কিডনি ইত্যাদি শরীরের নানা অংশ বের করে বিক্রী করে দেওয়া হচ্ছে । টাকার জন্য গো-হত্যা করা হয় । টাকার লোভে জীব-হত্যা, গর্ভপাত, দেহ-ব্যবসা, অপহরণ, রাষ্ট্রদ্রোহ ইত্যাদি নানা বড় বড় পাপ করা হয় । টাকার জন্য নানাপ্রকার অত্যন্ত হানিকারক নেশার বস্তুর (ড্রাগ) ব্যবসা করা হয়, যার ফলে যুবসমাজের জীবন ধ্বংস হয়ে যাচ্ছে । খাদ্য-বস্তুতেও অর্থের লোভে নানাপ্রকার নকল-বিষাক্ত জিনিস মেশানো হয় । যার ফলে দুধ-ঘি-খোয়া ইত্যাদি বিষাক্ত হয়ে যাচ্ছে । খাবার জন্য বিশুদ্ধ জিনিস পাওয়া দুর্লভ হয়ে উঠছে । অর্থের জন্য এখন দেশের রক্ষকও ভক্ষক হয়ে উঠছে । তথাকথিত নেতারা টাকার লোভে গদি দখল করেন, জনতার সেবা করার কোনো উদ্দেশ্য তাঁদের থাকে না । আগেকার দিনে ডাকাত ডাকাতি করতে এলে লোক নিজেদের রক্ষার্থে পুলিশ ডাকতেন, কিন্তু এখন ডাকাত ডাকাতি করতে পুলিশকেই সঙ্গে করে আনে ! বড় বড় অপরাধীও টাকা দিয়ে আইনের হাত থেকে অতি সহজেই বার হয়ে আসে । কারোরই ঈশ্বর, ধর্ম বা আইনের ভয় নেই । অর্থের লোভে সমাজে যত পাপ হচ্ছে, তা গণনা করা সম্ভব নয় !</p>
<p class="Text">আগে সমাজে যখন ঈশ্বরের, ধর্মের প্রাধান্য ছিল, লোকে তখন এখনকার তুলনায় অনেক বেশি সুখী ছিল । ঝগড়া-ঝাটি কম হতো, অপরাধও কম হতো । কিন্তু এখন টাকার গুরুত্ব বৃদ্ধি পাওয়ায় লোক অধিকতর দুঃখী হয়ে উঠছে, ঘরে ঘরে বাদ-বিতণ্ডা বেড়ে যাচ্ছে, অপরাধ দিনে দিনে বৃদ্ধি পাচ্ছে ।</p>
<p class="Text">যাঁর অন্তরে ঈশ্বরের প্রাধান্য থাকে, তাঁর হৃদয়ে শান্তি থাকে, তা যদি তিনি কোটিপতিই হন বা ভিখারী ! কিন্তু যাঁর হৃদয়ে অর্থের গুরুত্ব থাকে, তাঁর হৃদয়ে অশান্তি বাস করে, তা তিনি অতি ধনীই হোন বা অর্থহীন । তাঁর অফিসে-ঘরে এ.সি. চলে আর অন্তরে চলে হিটার । জঙ্গলে বসবাসকারী সামান্য বসনধারী সাধুকে রাজাগণ ‘মহারাজ’ বলে প্রণাম করে থাকেন ; কারণ তাঁর কাছে আছে অবিনাশী (ঈশ্বর) ধন । একবার কোনো এক অতি ধনী ব্যক্তি শ্রীহনুমানপ্রসাদ পোদ্দারের<span class="char-style-override-6">(১) </span>কাছে এসে বলেন যে, আমার আপনার সঙ্গে একান্তে কিছু বলার আছে । পোদ্দারজী তাঁকে একান্তে ডেকে জিজ্ঞাসা করেন—কী কথা ? বলুন । সেই ধনী শেঠ ডুকরে-ডুকরে কাঁদতে লাগলেন । পোদ্দারজী তাঁকে বললেন—কাঁদছেন কেন ? কী হয়েছে বলুন ? ধনী শেঠ বললেন—আগে আমাকে প্রাণভরে কাঁদতে দিন  কারণ আমার ক্রন্দন শোনার কেউ নেই । বেশিরভাগ ধনী ব্যক্তিদেরই আজ এই অবস্থা ।</p>
<p class="Footnotes"><span class="char-style-override-6">(১)</span>গীতা প্রেস, গোরক্ষপুর থেকে প্রকাশিত ‘কল্যাণ’ মাসিক পত্রিকার আদি সম্পাদক ।</p>
<p class="Text">তাৎপর্য হলো যে, যা ছিল বস্তু-বিনিময়ের ‘সাধন’ (মাধ্যম), এখন তা ‘সাধ্য’ হয়ে উঠেছে । মানুষের তৈরি করা টাকা এখন ভস্মাসুর হয়ে মানুষকেই বিনাশ করে দিচ্ছে । অর্থ (টাকা) লোভী মানুষেরাই পৃথিবীকে নরক তৈরি করে দিচ্ছে । কেউ একজন ঠিকই বলেছেন যে—‘<span class="char-style-override-3">এক মাসুম-সা বচ্চা, বড়োকী দেখকর দুনিয়া, বড়া হোনেসে ডরতা হৈ !</span>’ । ‘এক সরল শিশু, বড় মানুষদের দুনিয়া (জগৎ) দেখে, বড়ো হতে ভয় পায় ।’</p>
<p class="Text">টাকা তার নিজের স্থানে খুবই কাজে আসে, কিন্তু তাকে বেশি গুরুত্ব দিলে মানুষের বুদ্ধিভ্রংশ হয় । পায়ের সুবিধার জন্য জুতা অত্যন্ত কাজের, কিন্তু কেউ যদি তাকে মস্তকে ধারণ করে, তাহলে তাকে কী বলবেন ? তাই মানুষ মাত্রেরই কর্তব্য হলো—যেন তাঁরা টাকাকে বস্তু-বিনিময়ের জন্যই ব্যবহার করেন, বস্তু দ্বারা নিজের জীবন-নির্বাহ এবং অন্যের সেবা করেন এবং নিজের বিবেককে গুরুত্ব দিয়ে পরমাত্মা-প্রাপ্তির জন্য তৎপর হয়ে ওঠেন, যার অনুভূতি হলে মনুষ্য-জীবন সার্থক হয়, পূর্ণতা লাভ করে ।</p>


<p class="Page-Break"> </p>
<p class="Chapter-Heading" id="toc_marker-6">৪. ঈশ্বরকে মানব কেন ?</p>
<p class="Text"> <span class="char-style-override-3">প্রশ্ন</span>—ঈশ্বরকে আমরা কেন মানব (স্বীকার করব) ?<span class="char-style-override-6">(১)</span></p>
<p class="Text"> <span class="char-style-override-3">উত্তর</span>—ঈশ্বর আছেন, তাই মানতে হয় ।</p>
<p class="Text"> <span class="char-style-override-3">প্রশ্ন</span>—ঈশ্বর যে আছেন, তার প্রমাণ কী ?</p>
<p class="Text"> <span class="char-style-override-3">উত্তর</span>—জগতে যে সকল বস্তু দেখা যায় তার কেউ না কেউ নির্মাতা আছেন ; কেননা, সৃষ্টিকর্তা ব্যতিরেকে কোনো বস্তু তৈরি হয় না । তেমনই সমুদ্র, পৃথিবী, চন্দ্র, সূর্য, বায়ু, নক্ষত্রাদি যা কিছু আমরা দেখতে পাই তারও কেউ নির্মাণকারী নিশ্চয়ই আছেন । এই সমস্ত জিনিসের রচয়িতা আমাদের মতো কোনো সামান্য মানুষ নিশ্চয়ই নন । এর নির্মাণকর্তা বা রচয়িতা এক সর্বসমর্থ ঈশ্বরই হতে পারেন । দ্বিতীয়তঃ, সমুদ্রের নিজ মর্যাদায় অধিষ্ঠিত থাকা, চন্দ্র-সূের্যর নিয়মিত সময়ে উদয়-অস্ত হওয়া্ এসবের নিয়ন্ত্রণকারী এবং সঞ্চালক নিশ্চয়ই কেউ আছেন । এদের নিয়ামক সর্বসমর্থ একমাত্র ঈশ্বরই হতে পারেন ।</p>
<p class="Footnotes"><span class="char-style-override-6">(১)</span>অন্যান্য দর্শন অপেক্ষা গীতায় ঈশ্বরবাদ বিশেষরূপে বলা হয়েছে । ন্যায়, বৈশেষিক, যোগ, সাংখ্য, পূর্ব-মীমাংসা এবং উত্তর-মীমাংসা—এই ছয়টি দর্শনের একমাত্র উদ্দেশ্য হলো জীবের কল্যাণসাধন । কিন্তু এতে মুখ্যভাবে ঈশ্বরের বর্ণনা নেই  । এর মধ্যে ন্যায়দর্শনে, ‘যা কিছু হচ্ছে, সব ঈশ্বরের ইচ্ছাতেই হচ্ছে’—এইরূপে  ঈশ্বরকে বরণ করা হলেও, মুক্তির জন্য ঈশ্বরের প্রয়োজনীয়তা স্বীকার করা হয়নি  । এই দর্শনে একুশ প্রকারের দুঃখের বিনাশকেই মুক্তির কারণ বলে জানানো হয়েছে  । ‘বৈশেষিকদর্শনে’-ও জীবকল্যাণে ঈশ্বরের প্রয়োজনের কথা না বলে, আধ্যাত্মিক, আধিদৈবিক এবং আধিভৌতিক—এই ত্রিতাপ-নাশেরই আলোচনা করা হয়েছে  । ‘যোগদর্শনে’ প্রধানতঃ চিত্তবৃত্তি-নিরোধের কথাই বলা হয়েছে । চিত্তবৃত্তি-নিরোধে স্বরূপে স্থিতি হয়ে যায়  । অবশ্য চিত্তবৃত্তি-নিরোধের সাধনায় ঈশ্বরের প্রণিধান বা শরণাগতিকেও একটি উপায় হিসাবে দেখানো হয়েছে, কিন্তু সেই উপায়কে মুখ্যভাবে ধরা হয়নি  । ‘সাংখ্যদর্শন’ এবং ‘পূর্বমীমাংসা’ জীবের কল্যাণের জন্য ঈশ্বরের কোনো প্রয়োজনীয়তা স্বীকার করেন না । ‘উত্তর-মীমাংসা’-তে (বেদান্ত-দর্শনে) ঈশ্বরের প্রসঙ্গ বিশেষভাবে আসেনি, বস্তুতঃ জীব এবং ব্রহ্মের একত্বের কথাই সেখানে বিশেষভাবে আলোচিত হয়েছে  । বৈষ্ণব আচার্যগণ ঈশ্বরের বিশেষত্বের কথা জানালেও, গীতাতে যেভাবে বিবৃত হয়েছে, সেভাবে তাঁরা প্রকাশ করেননি  ।</p>
<p class="Footnotes">গীতায় ঈশ্বরভক্তির কথা প্রধানরূপে এসেছে  । অর্জুন যতক্ষণ না পর্যন্ত ভগবানের শরণাগত হয়েছেন, ততক্ষণ ভগবান কোনো উপদেশ দেননি  । যখন অর্জুন ভগবানের শরণাগত হয়ে নিজের কল্যাণ সম্বন্ধে জিজ্ঞাসা করলেন, তখন ভগবান গীতার উপদেশ দিতে আরম্ভ করলেন । উপদেশের শেষেও ভগবান ‘<span class="char-style-override-3">মামেকং শরণং ব্রজ</span>’ (১৮ ।৬৬) বলে তঁার প্রতি শরণাগতিকে অত্যন্ত গোপনীয় এবং শ্রেষ্ঠ বলে জানিয়েছেন এবং অর্জুনও  ‘<span class="char-style-override-3">করিষ্যে বচনং তব</span>’ (১৮ ।৭৩) বলে পূর্ণ শরণাগতি স্বীকার করেছেন  ।</p>
<p class="Footnotes">গীতোক্ত কর্মযোগেও ঈশ্বরের আদেশরূপে ঈশ্বরেরই প্রাধান্য দেওয়া হয়েছে । যেমন ‘<span class="char-style-override-3">কর্মণ্যেবাধিকারস্তে মা ফলেষু কদাচন</span>’ (২ ।৪৭) ‘<span class="char-style-override-3">যোগস্থঃ কুরু কর্মাণি</span>’ (২ ।৪৮)  <span class="char-style-override-3">‘নিয়তং কুরু কর্ম ত্বম্</span>’ (৩ ।৮)  ‘<span class="char-style-override-3">কুরু কর্মৈব তস্মাৎ ত্বম্</span>’ (৪ ।১৫) ইত্যাদি  । এইরূপে গীতোক্ত জ্ঞানযোগেও ঈশ্বরের অব্যভিচারিণী ভক্তিকে জ্ঞানপ্রাপ্তির সাধন বলে জানানো হয়েছে (১৩ ।১০, ১৪ ।২৬) ।</p>
<p class="Footnotes">গীতার মূল শ্লোকসমূহ অবলোকন করলে দেখা যায় যে, জীবের কল্যাণের জন্য ঈশ্বরের প্রয়োজন অত্যধিক  ।</p>
<p class="Text"> </p>
<p class="Text"> <span class="char-style-override-3">প্রশ্ন</span>—সমুদ্র, পৃথিবী, চন্দ্র ইত্যাদির সৃষ্টি এবং পরিচালনা তো প্রকৃতি করে থাকে । সব কিছু প্রকৃতির দ্বারাই হয় । তাহলে ঈশ্বরকে সৃষ্টিকর্তা এবং নিয়ামক বলে কেন মানব ?</p>
<p class="Text"> <span class="char-style-override-3">উত্তর</span>—আমি আপনাকে জিজ্ঞাসা করছি প্রকৃতি জড়,  না চেতন অর্থাৎ তাতে চৈতন্য আছে কি নেই ? যদি আপনি প্রকৃতিকে জ্ঞান-চৈতন্যসম্পন্ন বলে মনে করেন, তাহলে তাকেই আমি ‘ঈশ্বর’ বলছি । আমাদের শাস্ত্রে শক্তিকেও ঈশ্বর বলে বর্ণনা করা হয়েছে । অতএব আপনার এবং আমার মেনে নেওয়াতে মাত্র শব্দের প্রভেদ, আসল তত্ত্বে কোনো ভেদ নেই । আর যদি মনে করেন প্রকৃতি জড় পদার্থ, তাহলে জড় প্রকৃতির দ্বারা জ্ঞানপূর্বক ক্রিয়া কখনও হওয়া সম্ভব নয় । প্রাণী সৃষ্টি করা, তাদের শুভাশুভ কর্মের ফল নির্ধারিত করা ইত্যাদি কর্ম জড় প্রকৃতির দ্বারা হওয়া কখনও সম্ভব নয় । কেননা জ্ঞানপূর্বক ক্রিয়া ছাড়া জগতের প্রাণীদের সুচারুভাবে সঞ্চালন হতে পারে না । জড় প্রকৃতিতে পরিবর্তন হতে পারে, কিন্তু তাতে জ্ঞানপূর্বক কর্ম সম্পাদনের শক্তি নেই । সেইজন্য ‘ভগবান আছেন’—তা মানতেই হবে ।</p>
<p class="Text">এক পক্ষ বলছেন ‘ঈশ্বর নেই’,  দ্বিতীয় পক্ষ বলছেন  ‘ঈশ্বর আছেন’ । যদি ‘ঈশ্বর নেই’—এই কথাই সত্য বলে প্রমাণিত হয়, তাহলেও আস্তিক এবং নাস্তিক দুই পক্ষই সমানভাবে থাকবে অর্থাৎ যাঁরা ঈশ্বর মানেন তাঁদের কোনো ক্ষতি হবে না । কিন্তু যদি ‘ঈশ্বর আছেন’—এই কথাই সত্য বলে প্রমাণিত হয়, তবে যাঁরা ঈশ্বর মানেন, তাঁদের ঈশ্বর প্রাপ্তি হবে এবং ঈশ্বরকে যাঁরা মানেন না, তাঁরা রিক্ত থেকে যাবেন । সুতরাং ‘<span class="char-style-override-3">ঈশ্বর আছেন</span>’ এরূপ স্বীকার করাই সকলের পক্ষে লাভজনক । কিন্তু শুধু ঈশ্বরকে মেনে সন্তুষ্ট হলেই চলবে না, তাঁকে লাভ করতে হবে ; কারণ তাঁকে পাবার সামর্থ্য সকল মানুষেরই আছে ।</p>
<p class="Text">প্রাপ্তিযোগ্য কোনো বস্তু থাকলে তবেই তার সম্বন্ধে বিধি-নিষেধ বাক্য প্রযোজ্য হয়—‘<span class="char-style-override-3">প্রাপ্তৌ সত্যাং নিষেধঃ</span>’ । এ কথা কেউ বলার প্রয়োজন মনে করে না যে, ‘ঘোড়ার ডিম হয় না’ । কারণ যা হতেই পারে না, তার প্রসঙ্গে নিষেধ করাই অবাস্তব । তেমনি যদি ঈশ্বর না-ই থাকেন, তাহলে—‘ঈশ্বর নেই’—একথা বলার মানেই হয় না । সুতরাং ‘ঈশ্বর নেই’ বলাতেই প্রমাণিত হয় যে, তিনি আছেন ।</p>
<p class="Text">যে ব্যক্তি ইংরাজী ভাষার অস্তিত্ব মানেন, তিনিই তা শেখবার চেষ্টা করতে পারেন, পড়াশুনা করে ইংরাজী ভাষা আয়ত্ত করতে পারেন । কিন্তু যাঁরা ইংরাজী ভাষার অস্তিত্বই স্বীকার করেন না, তাঁরা তা শেখবার প্রয়াস কেন করবেন ? যেমন, কারোর যদি ইংরাজীতে টেলিগ্রাম আসে, তবে সে ইংরাজী জানা ব্যক্তির দ্বারা তার মর্মোদ্ধার করে জানতে পারে যে, তার পরিচিত কেউ খুব অসুস্থ এবং  সেখানে গিয়ে সত্যই সে যদি জানতে পারে লোকটি ঠিকই অসুস্থ ছিল, তখন তাকে বিশ্বাস করতেই হয় যে—টেলিগ্রামটি যখন ইংরাজী ভাষাতে লেখা, তখন ইংরাজী ভাষা যথার্থই আছে । যে ব্যক্তি ঈশ্বর প্রাপ্তির জন্য সত্যি সত্যি আগ্রহী তাঁর সঙ্গে সাধারণ ব্যক্তির (যাঁরা ঈশ্বর লাভের জন্য সচেষ্ট নন) অনেক পার্থক্য দেখা যায় । তাঁর সঙ্গ করলে, তাঁর উপদেশ শুনলে মনে শান্তি পাওয়া যায় । শুধু মানুষের নয়, বস্তুতঃ পশুপক্ষী ইত্যাদিও তাঁর কাছে গেলে শান্তি পায় । যাঁর ঈশ্বরপ্রাপ্তি ঘটেছে, তাঁর মধ্যে অনেক বিশেষ লক্ষণ দেখা যায়, যা কিনা সাধারণ মানুষের থাকে না । ঈশ্বর না থাকলে তাঁদের মধ্যে এই বিশেষ লক্ষণ কোথা থেকে আসে ? সুতরাং মানতেই হবে যে, ঈশ্বর আছেন ।</p>
<p class="Text">মনুষ্যমাত্রই নিজের মধ্যে কিছু অপূর্ণতা, শূন্যতা অনুভব করে । এই অপূর্ণতাকে পূর্ণ করার জন্য যদি কোনো কিছু না থাকত, তাহলে মানুষ এই অপূর্ণতা অনুভবই করত না । যেমন মানুষের খিদে পেলে প্রমাণিত হয় যে, খাবার বস্তু কিছু আছে । যদি খাদ্যবস্তু না থাকত, তাহলে মানুষের খিদে পেত না । পিপাসা পেলে প্রমাণিত হয় পানীয় বস্তু কিছু আছে, পানীয় না থাকলে মানুষ পিপাসা অনুভব করত না । সেভাবেই মানুষের অপূর্ণতা অনুভব হলে প্রমাণিত হয় যে, সেটি পূর্ণ করার মতো কোনো কিছু আছে! যদি না পূর্ণতত্ত্ব থাকত, তাহলে মানুষ অপূর্ণতা অনুভব করত না । এই পূর্ণতত্ত্বকেই ঈশ্বর বলা হয় ।</p>
<p class="Text">কোনো বস্তু থাকলে সেটি পাবার ইচ্ছা হয় । যে বস্তু নেই, সেটি পাবার ইচ্ছাও হয় না । যেমন কারো কখনও আকাশের ফল খেতে বা আকাশের ফুলের আঘ্রাণ নিতে ইচ্ছা করবে না ; কারণ আকাশে ফল বা ফুল—কোনোটাই হয় না । মানুষমাত্রেরই এই ইচ্ছা হয় যে ‘আমি যেন চিরজীবী হই (কখনও না মরি)’, ‘সমস্ত কিছুর জ্ঞান প্রাপ্ত হই (যেন অজ্ঞান না থাকি)’, এবং ‘সদা সুখী হই (কখনও দুঃখ যেন না পাই)’ । আমি ‘চিরকাল জীবিত থাকি’—এই হলো ‘সৎ’-এর ইচ্ছা, ‘সকল জ্ঞান প্রাপ্ত হই’—এ হচ্ছে ‘চিৎ’-এর ইচ্ছা, ‘সদা সুখে থাকি’—এই হচ্ছে ‘আনন্দের’ ইচ্ছা । এর দ্বারা প্রমাণিত হয় যে, সচ্চিদানন্দস্বরূপ বলে এমন কিছু আছে, যা পাবার ইচ্ছা সকল মানুষের মধ্যেই আছে । এই তত্ত্বকেই ঈশ্বর বলা হয় ।</p>
<p class="Text"> কোনো মানুষ যখন অন্য কোনো মানুষকে নিজের চেয়ে শ্রেষ্ঠ বলে মেনে নেয়, এর দ্বারা আসলে তার ঈশ্বরবাদকেই স্বীকার করা বুঝায় । কেননা এই বড় হওয়ার পরম্পরা অন্তিমে যেখানে পেঁছায়, সেটিকেই ঈশ্বর বলে । ‘<span class="char-style-override-3">পূর্বেষামপি গুরুঃ কালেনানবচ্ছেদাৎ  ।</span>’ (পাতঞ্জলযোগদর্শন ১ ।২৬) । কোনো মানুষ থাকলেই তার একজন বাবাও থাকবেন এবং তাঁর বাবারও একজন বাবা থাকবেন । এই পরম্পরা যেখানে সমাপ্ত হয়, তারই নাম ঈশ্বর—‘<span class="char-style-override-3">পিতাসি লোকস্য চরাচরস্য</span>’ (১১ ।৪৩) । একজন বলশালী থাকলে বুঝতে হবে, তার চেয়েও একজন বেশি বলশালী আছেন । এই পরম্পরা উত্তরোত্তর যেখানে গিয়ে সমাপ্ত হয়, তারই নাম ঈশ্বর, কেননা তাঁর তুল্য বলশালী কেউ নেই । কেউ বিদ্বান হলে, তাঁর চেয়েও বেশি বিদ্বান আর কেউ থাকবেন  । এই বিদ্যাবত্তার যেখানে সমাপ্তি তিনিই হলেন ঈশ্বর, কারণ তাঁর সমান বিদ্বান কেউ নেই—‘<span class="char-style-override-3">গুরুর্গরীয়ান্</span>’ (১১ ।৪৩) । এর তাৎপর্য হচ্ছে যে বল, বুদ্ধি, বিদ্যা, যোগ্যতা, ঐশ্বর্য, শোভা ইত্যাদির যেটি শেষ সীমা, অর্থাৎ পূর্ণতা, তাকেই ঈশ্বর বলা হয়  কেননা তাঁর সমকক্ষ আর কেউ নেই—‘<span class="char-style-override-3">ন ত্বৎসমোঽস্ত্যভ্যধিকঃ কুতোঽন্যঃ</span>’ (১১ ।৪৩) ।</p>
<p class="Text">বস্তুতঃ ঈশ্বর মেনে নেবারই বিষয়, বিচার করবার বিষয় নয় । বিচার্য বিষয় সেটাই হতে পারে, যাতে জিজ্ঞাসা থাকে এবং জিজ্ঞাসা সে বিষয়েই হতে পারে, যার সম্বন্ধে আমাদের কিছুটা জানা আর কিছুটা অজানা । কিন্তু যাঁর সম্বন্ধে আমরা কিছুই জানি না, তাঁর বিষয়ে জিজ্ঞাসা বা বিচার করা যায় না । তাঁকে আমরা মানি বা না মানি—এ ব্যাপারে আমরা স্বতন্ত্র বা স্বাধীন । এই জগৎ-সংসার দৃষ্টিগোচর হলেও এর আসল তত্ত্ব কী—তা আমরা জানি না ; অতএব জগৎ-সংসার বিচার করে বোঝার বিষয় । তেমনি জীবাত্মা স্থাবর বা জঙ্গমরূপে, শরীরধারীরূপে দৃষ্টিগোচর হয়ে থাকেন  । কিন্তু জীবাত্মা আসলে কী তা আমরা জানি না, অতএব জীবাত্মাও বিচার করে বোঝার বিষয় । কিন্তু ঈশ্বর সম্বন্ধে আমরা কিছুই জানি না, সুতরাং ঈশ্বর বিচার বা তর্কের বিষয় নয়, বস্তুতঃ তিনি শ্রদ্ধা এবং মান্য করারই বিষয় । শাস্ত্রের মাধ্যমে  অথবা তত্ত্বদর্শী বা ঈশ্বরকে প্রত্যক্ষ করেছেন এমন সাধু ও মহাপুরুষের কাছে শুনেই ঈশ্বর আছেন বলে বিশ্বাস করা হয় । শাস্ত্র এবং সাধুপুরুষ—দুই-ই বিশ্বাস করার বিষয় । যেমন বেদ ও পুরাণ ইত্যাদিতে হিন্দুদের বিশ্বাস আছে কিন্তু মুসলমানদের নেই, তেমনি সাধু মহাপুরুষদেরও কেউ মান্য করেন, কেউ করেন না ; বস্তুতঃ তাঁদের সাধারণ মানুষ বলে মনে করেন ।</p>
<p class="Text"> <span class="char-style-override-3">প্রশ্ন</span>—ঈশ্বরকে না মেনেও কি মানুষ উদ্ধার পেতে পারে, সংসার-বন্ধন থেকে মুক্ত হতে পারে ?</p>
<p class="Text">	উত্তর—অবশ্যই, হতে পারে । এমন সম্প্রদায়ও আছে, যারা ঈশ্বর মানে না । সেই সম্প্রদায়ের নীতি-নির্দেশগুলি তৎপরতার সঙ্গে পালন করলে মানুষ সংসার-বন্ধন থেকে মুক্তি, সাংসারিক দুঃখ-কষ্ট থেকে ছাড়া পেতে পারে । কিন্তু ভগবৎপ্রেমে মানুষ যে ক্রমবর্ধমান পরমানন্দ অনুক্ষণ অনুভব করে, সেই প্রাপ্তি তাদের হয় না । তবে যদি তাদের ঈশ্বরের প্রতি কোনো বিরোধ বা দ্বেষ বা মতান্তর না থাকে, তাহলে তাদের ভগবৎ-প্রেমের প্রাপ্তি হতে পারে, তা তাঁরা ঈশ্বর মানুক বা নাই মানুক । বক্তব্য এই যে, নিজের সিদ্ধান্তের প্রতি যাঁর অনুরাগ আছে এবং অপরের সিদ্ধান্তে বিরোধ না করে যিনি নিরপেক্ষ থাকেন, মুক্তির পর ভগবানের প্রতি তাঁর প্রেম জাগ্রত হতে পারে । মানুষ ভগবানকে স্বীকার করলেই যে তিনি তত্ত্বজ্ঞান করাবেন নচেৎ নয়, এমন নয় ।</p>
<p class="Text">বাস্তবে উৎপত্তি ও বিনাশশীল পদার্থের প্রতি আকর্ষণই হলো মুক্তির পথে প্রধান বাধা । মানুষ যদি এই উৎপত্তি ও বিনাশশীল পদার্থের প্রতি সর্বতোভাবে মমত্বশূন্য এবং রাগ (আসক্তি)-রহিত হয়, তাহলে সে মুক্ত হবে অর্থাৎ তার পরাধীনতা ঘুচবে ।</p>
<p class="Text"> <span class="char-style-override-3">প্রশ্ন</span>—গীতায় ঈশ্বরকে কতরূপে বর্ণনা করা হয়েছে?</p>
<p class="Text"> <span class="char-style-override-3">উত্তর</span>—গীতায় ঈশ্বরকে তিনটি রূপে বর্ণনা করা হয়েছে, সগুণ-সাকার, সগুণ-নিরাকার এবং নির্গুণ-নিরাকার । তাৎপর্য এই যে, ঈশ্বরকে যদি ‘সগুণ’ ও ‘নির্গুণ’ বলে মেনে নেওয়া হয়, তাহলে ‘সগুণ’-এর দুটি ভেদ হয়—‘সগুণ-সাকার’ এবং ‘সগুণ-নিরাকার’,  কিন্তু নির্গুণের একটিই ভেদ—‘নির্গুণ-নিরাকার ।’ যদি ঈশ্বরকে ‘সাকার-নিরাকার’ বলে মানা হয়, তবে ‘সাকার’-এর একটি প্রকার হয় ‘সগুণ-সাকার’, তথা নিরাকার-এর দুটি প্রকার হয় ‘সগুণ-নিরাকার’ এবং ‘নির্গুণ-নিরাকার’ । গীতায় সপ্তম অধ্যায়ে ঊনত্রিংশ-ত্রিংশ শ্লোকগুলিতে, অষ্টম অধ্যায়ের অষ্টম শ্লোক থেকে ষোড়শ শ্লোক পর্যন্ত এবং একাদশ অধ্যায়ের অষ্টাদশ শ্লোকে ঈশ্বরের সগুণ-সাকার, সগুণ-নিরাকার এবং নির্গুণ-নিরাকার—এই তিন রূপের বর্ণনা করা হয়েছে ।</p>
<p class="Text"> <span class="char-style-override-3">প্রশ্ন</span>—কিছু ব্যক্তি ঈশ্বরকে মায়াময় বলে মানেন । তাঁরা মনে করেন যে, নির্গুণ-নিরাকার ব্রহ্মই একমাত্র মায়ারহিত, ঈশ্বর তো মায়াদ্বারা যুক্ত । এইরূপ মনে করা কতদূর যুক্তিযুক্ত ?</p>
<p class="Text"> <span class="char-style-override-3">উত্তর</span>—গীতা এইরূপ মনে করেন না । গীতা ঈশ্বরকে মায়ার অধিপতি বলে মানেন । মায়া ঈশ্বরের বশেই থাকেন । ভগবান বলেছেন, ‘আমি নিজ প্রকৃতিকে বশে এনে নিজ যোগমায়া দ্বারা প্রকট হই’ (৪ ।৬) । আসল বক্তব্য এই যে, যে সকল জীব মায়া দ্বারা আবদ্ধ, তাদের শিক্ষার জন্য ঈশ্বর এই মায়াকে স্বীকার করে  স্বেচ্ছায় অবতাররূপ গ্রহণ করেন । যেমন, যে ইংরাজ ভদ্রলোক হিন্দী ভাষা জানে না, তাকে হিন্দী ভাষা বুঝাতে হিন্দী এবং ইংরাজি জানা এমন ব্যক্তিরই প্রয়োজন যিনি তাকে ইংরাজিতে বুঝাতে পারেন  । কিন্তু সেই ব্যক্তি—যিনি ইংরাজিতে তর্জমা করে দেন, তিনি ইংরাজির অধীন বা আশ্রিত নন । কেননা তিনি অপরকে বুঝাবার জন্য এই কাজ করছেন, নিজের জন্য তাঁর ইংরাজি জানার কোনো প্রয়োজন নেই । এইরূপ মায়াবদ্ধ জীবের জন্য, তাদের শিক্ষা দেওয়ার উদ্দেশ্যে ঈশ্বর প্রকৃতিকে বশীভূত করে পৃথিবীতে অবতাররূপে  আবির্ভূত হন ।</p>
<p class="Text">ঈশ্বর মায়ার অধিপতি বা মালিক—একথা তিনি গীতায় স্পষ্টভাবে বার বার বলেছেন, যেমন—ঈশ্বর জীব-জগতের অধিপতি হয়েও অবতাররূপ গ্রহণ করেন (৪ ।৬), ঈশ্বর গুণ এবং কর্ম অনুসারে চার বর্ণের সৃষ্টি করেছেন (৪ ।১৩) ; যে ব্যক্তি সকামভাবে দেবতার উপাসনা করেন, তাঁর ফল দানের ব্যবস্থা ঈশ্বরই করেন (৭ ।২২), মহাপ্রলয়ে সমস্ত জীবজগৎ প্রকৃতিতে লীন হয়ে যায় এবং পুনরায় মহাসর্গ বা কল্পের শুরুতে ঈশ্বর তাদের সৃষ্টি করেন (৯ ।৭-৮) । সমস্ত যোনিতে যত জীব জন্মগ্রহণ করে প্রকৃতি তাদের মায়ের মতো এবং ঈশ্বর তাদের পিতার মতো (১৪ ।৩-৪), ঈশ্বর সকল প্রাণীর হৃদয়ে অবস্থান করেন এবং তাদের নিজ নিজ স্বভাব অনুযায়ী পরিভ্রমণ করান (১৮ ।৬১) । যেমন স্বর্ণকার যন্ত্রপাতির দ্বারা গহনা তৈরি করেন, কিন্তু তিনি নিজে সেই সব যন্ত্রের অধীন নন, কেননা তিনি গহনা তৈরি করার উদ্দেশ্যেই যন্ত্রপাতি ব্যবহার করেন, তেমনি ঈশ্বর জগৎ-সংসার সৃষ্টি করার উদ্দেশ্যেই প্রকৃতিকে স্বীকার করেন ।</p>
<p class="Text">যে নিজে বদ্ধ, সে অপরকে বন্ধন থেকে মুক্ত করবে কী করে? তা সে করতেই পারে না । জীব স্বয়ং বদ্ধ হয়ে আছে, সুতরাং সে কী করে অপরকে বন্ধন থেকে মুক্ত করবে ? কিন্তু ঈশ্বর বন্ধন বিরহিত, অতএব (জীব যদি চায় তাহলে) জীবকে বন্ধন এবং পাপ থেকে মুক্ত করতে একমাত্র তিনিই সক্ষম (১৮ ।৬৬) । মায়ার বন্ধনে আবদ্ধ জীবের উপাসনা করে উপাসক বন্ধন থেকে মুক্ত হতে পারে না, কিন্তু ঈশ্বরের উপাসনা করলে বন্ধন থেকে মুক্ত হয়, তাৎপর্য এই যে, ঈশ্বর কখনও জীব হন না এবং জীবও কখনও ঈশ্বর হয় না । তবে অনন্যভক্তি দ্বারা জীব ঈশ্বরের সঙ্গে অভিন্ন হতে পারে, ঈশ্বরে লীন হতে পারে, কিন্তু ঈশ্বর হতে পারে না ।</p>
<p class="Text"> <span class="char-style-override-3">প্রশ্ন</span>—ঈশ্বরের নমুনা (প্রতিমূর্তি) কী ?</p>
<p class="Text"> <span class="char-style-override-3">উত্তর</span>—ঈশ্বরের প্রতিমূর্তি হলো জীবাত্মা, কেননা ঈশ্বর নিত্য ও নির্বিকার এবং জীবাত্মাও নিত্য ও নির্বিকার । কিন্তু জীবাত্মা প্রকৃতির বশ হয় আর ঈশ্বর কখনও প্রকৃতির বশ হননি এবং হবেনও না ।</p>
<p class="Text">সকলেরই ‘আমি আছি’ এরূপে নিজের সত্তার অনুভূতি হয় । তাদের  কখনও সন্দেহ হয় না যে, ‘আমি আছি,না নেই’  বা কখনও পরীক্ষা করে দেখে না অথবা নিজের অস্তিত্বের অভাবও অনুভব করে না । শরীর আগেও ছিল না, পরেও থাকবে না, কিন্তু নিজ অস্তিত্বের উপর নজর দিলে এমন অনুভূতি হয় না যে, ‘আমি ছিলাম না ।’ তবে এই বিষয়ে ‘জানা নেই’ এরূপ বলা গেলেও ‘আমি ছিলাম না’—এরূপ বলা যায় না । কেননা নিজের অস্তিত্ব কখনও ছিল না—এই অভাবাত্মক অনুভূতি কারোরই হয় না । বর্তমানেও শরীর প্রতিক্ষণেই ক্ষয় হচ্ছে, মরণের পথে এগিয়ে যাচ্ছে, কিন্তু ‘আমি ফুরিয়ে যাচ্ছি’—এরকম কেউ অনুভব করে না বরং অনুভব করে যে ‘এই শরীর লয়ের দিকে এগোচ্ছে’ । শরীরের অ-ভাব তিনিই অনুভব করতে পারেন, যিনি নিজে ভাবরূপ । ‘নেই’কে জানতে ‘আছে’ রূপ সত্তাই সক্ষম হতে পারে । সুতরাং এই কথাই প্রমাণিত হয় যে, শরীরের অ-ভাব বোধকারী জীবাত্মা অবশ্যই স্বয়ং ভাবরূপ তথা স্বরূপ ।</p>
<p class="Text">দেখা-শোনা এবং বুঝার যে জগৎ তা আগে ছিল না, পরে থাকবে না এবং বর্তমানে নিত্য ক্ষয়ের দিকে এগিয়ে যাচ্ছে । সংসার কাল যেমন ছিল, আজ তেমন নেই, এমনকী এক ঘণ্টা আগে যা ছিল, একঘণ্টা পরে তা আর  সেরূপ থাকে না । অতএব জগৎ প্রতিক্ষণ ধ্বংসের পথে, ফুরিয়ে যাবার পথে এগোচ্ছে । কিন্তু যে আধারের ওপর নির্ভর করে এই সংসার বিরাজ করছে, তিনি এমন এক প্রকাশক, রচয়িতা, আধার বা সর্বসমর্থ অস্তিত্ব—যঁার কখনও কোনো পরিবর্তন হয় না । এই জগতে দেশ, কাল, বস্তু ব্যক্তি বা পরিস্থিতির যে সব পরিবর্তন হয়, তা সবই সেই অপরিবর্তনীয় সত্তাকে অবলম্বন করে হয় । যেমন—স্বচ্ছ আকাশে মেঘ ঘনায়, বৃষ্টি হওয়ার উপক্রম হয় এবং মেঘ গর্জন শোনা যায় ; তড়িৎ চমকায়, বৃষ্টি পড়তে থাকে, কখনও শিলও পড়তে থাকে । তা সত্ত্বেও কিন্তু আকাশ যেমন তেমনই থাকে, আকাশের কোনো পরিবর্তন হয় না । ঈশ্বর এইরূপ আকাশেরই মতো । তাঁতে জগতের উৎপন্ন এবং লয় হওয়া, দেশ-কাল, বস্তু-ব্যক্তি, ঘটনা-পরিস্থিতির পরিবর্তন হওয়া ইত্যাদি বিবিধ কার্য হয়ে থাকে, কিন্তু ঈশ্বর যেমন নির্বিকার ও পরিবর্তন-রহিত, তেমনি একইরূপে থাকেন ।</p>
<p class="Text">ভগবানের সাকার রূপ জীবের শরীরের মতো অস্থি-মজ্জাময় হয় না । জীবের দেহ পাপ-পুণ্যময়, অনিত্য, রোগগ্রস্ত, লৌকিক, বিকারশীল, পঞ্চভূতময় এবং রজঃ-বীর্য হতে উৎপন্ন হয়ে থাকে কিন্তু ভগবানের দেহ পাপ-পুণ্য রহিত, নিত্য, অনাময়, অলৌকিক, বিকাররহিত, পরম দিব্য এবং প্রকাশমান । অন্যান্য জীব অপেক্ষা দেবতাদের দেহও দিব্য হয়, কিন্তু ভগবানের দেহ তাঁদের থেকেও বিশেষভাবের হয়, দেবতাগণও তাই তাঁকে দর্শন করতে আগ্রহী থাকেন (গীতা ১১ ।৫২) ।</p>
<p class="Text">ভগবান যখন শ্রীরাম অথবা শ্রীকৃষ্ণরূপে পৃথিবীতে অবতীর্ণ হন, তখন তিনি মা কৌশল্যা বা মা দেবকীর গর্ভ থেকে উৎপন্ন হননি । প্রথমে তিনি তাঁর শঙ্খ-চক্র-গদা-পদ্মধারী স্বরূপের দর্শন দিয়ে তারপর মায়ের প্রার্থনাতে বাল্যলীলা করেছিলেন । ভগবান শ্রীরামের উদ্দেশ্যে গোস্বামী শ্রীতুলসীদাসজী শ্রীরামচরিতমানসে বলেছেন—</p>
<p class="SHLOK-Black">ভএ   প্রগট   কৃপালা  দীনদয়ালা  কৌসল্যা  হিতকারী  ।</p>
<p class="SHLOK-Black">হরষিত  মহতারী  মুনি   মন  হারী অদ্ভূত  রূপ বিচারী ॥</p>
<p class="SHLOK-Black">লোচন  অভিরামা তনু ঘনশ্যামা নিজ আয়ুধ ভুজ চারী  । </p>
<p class="SHLOK-Black">ভূষন   বনমালা   নয়ন   বিসালা  শোভাসিন্বু  খরারী ॥</p>
<p class="SHLOK-Black">...........................................॥</p>
<p class="SHLOK-Black">মাতা পুনি বোলী সো মতি ডোলী তজহু তাত য়হ রূপা  ।</p>
<p class="SHLOK-Black">কীজৈ সিসুলীলা অতি প্রিয়সীলা য়হ সুখ পরম অনুপা ॥</p>
<p class="SHLOK-Black">সুনি  বচন  সুজানা  রোদন ঠানা হোই বালক সুরভূপা  ।</p>
<p class="SHLOK-Black"><span class="char-style-override-8">ভগবান শ্রীকৃষ্ণের প্রসঙ্গে উল্লিখিত রয়েছে—</span> </p>
<p class="SHLOK-Black">উপসংহার     বিশ্বাত্মন্নদো    রূপমলৌকিকম্ ।</p>
<p class="SHLOK-Black"> শঙ্খচক্রগদাপদ্মশ্রিয়া         জুষ্টং     চতুর্ভুজম্॥</p>
<p class="Text-Right">(শ্রীমদ্ভাগবত ১০ । ৩ । ৩০)</p>
<p class="Text">মা দেবকী বলেছেন—‘বিশ্বাত্মন্ ! শঙ্খ-চক্র-গদা এবং পদ্মের শোভাযুক্ত এই চতুর্বাহুসম্পন্ন তোমার অলৌকিক দিব্যরূপ এবার উপসংহার (অপসারিত) করো ।’ তখন ভগবান মা-বাবার সম্মুখে নিজ মায়া দ্বারা তৎক্ষণাৎ এক সাধারণ শিশুর রূপ ধারণ করলেন—</p>
<p class="SHLOK-Black">       পিত্রোঃ সম্পশ্যতোঃ সদ্যো বভূব প্রাকৃতঃ শিশুঃ ॥</p>
<p class="Text-Right">(শ্রীমদ্ভাগবত ১০ । ৩ । ৪৬)</p>
<p class="Text">ভগবান শ্রীরাম যখন স্বধামে প্রস্থান করেন, তখন তিনি সশরীরে অন্তর্হিত হন । জীবের ন্যায় তাঁর দেহ এখানে পড়ে ছিল না, তিনি সশরীরে নিজ ধামে গমন করেছিলেন—</p>
<p class="SHLOK-Black">        পিতামহবচঃ   শ্রুত্বা    বিনিশ্চিত্য   মহামতিঃ  ।</p>
<p class="SHLOK-Black">        বিবেশ  বৈষ্ণবং  তেজঃ  সশরীরঃ সহানুজঃ ॥</p>
<p class="Text-Right">(বাল্মীকিরামায়ণ, উত্তরকাণ্ড ১১০ । ১২)</p>
<p class="Text">‘মহামতি ভগবান শ্রীরাম পিতামহ ব্রহ্মার কথা শুনে তদনুযায়ী স্থির করে নিজের তিন ভ্রাতার সঙ্গে সশরীরে বৈষ্ণব তেজে প্রবেশ করেন ।’</p>
<p class="Text">ভগবান শ্রীকৃষ্ণের সম্পর্কেও এরূপ উদ্বূৃতি আছে—</p>
<p class="SHLOK-Black"> লোকাভিরামাং    স্বতনুং   ধারণাধ্যানমঙ্গলম  ।</p>
<p class="SHLOK-Black">  যোগধারণয়াঽঽগ্নেথ্যাদগ্ধ   ধামাবিশৎ স্বকম্ ॥</p>
<p class="Text-Right">(শ্রীমদ্ভাগবত ১১ । ৩১ । ৬)</p>
<p class="Text">‘ধারণা এবং ধ্যানের জন্য অত্যন্ত মঙ্গলরূপ নিজ লোকাভিরাম মোহিনী মূর্তিকে যোগ-ধারণাজনিত অগ্নির দ্বারা ভস্ম না করেই ভগবান সশরীরে নিজ ধামে প্রবেশ করেন ।’</p>
<p class="Text">ভগবানের দিব্য শরীর সম্পর্কে রামায়ণে মহামুনি বাল্মীকি ভগবান শ্রীরামকে বলেছেন যে—</p>
<p class="SHLOK-Black">    চিদানন্দময়    দেহ   তুম্হারী  । বিগত বিকারী জান অধিকারী ॥</p>
<p class="SHLOK-Black">    নর তনু ধরেহু সন্ত সুর কাজা  । কহহু করহু জস প্রাকৃত রাজা ॥</p>
<p class="Text-Right">(শ্রীরামচরিতমানস ২ । ১২৭ । ৩)</p>
<p class="Text">একদা সনকাদি ঋষি বৈকুণ্ঠধামে যাচ্ছিলেন, সেখানে ভগবানের দ্বারী তাঁকে ভিতরে যেতে বারণ করে । তখন সনকাদি দ্বারীকে অভিশাপ দিলেন । নিজ অনুচর দ্বারা সনকাদির অপমান করা হয়েছে জেনে ভগবান নিজে ওই স্থানে পদার্পণ করলেন । সেই সময় ভগবানের দর্শন লাভ করে সনকাদির বিশেষ দশা প্রাপ্তি হয় । তাঁরা ভগবানের শ্রীচরণে প্রণাম জানালেন—</p>
<p class="SHLOK-Black">  তস্যারবিন্দনয়নস্য     পদারবিন্দ      কিঞ্জল্কমিশ্রতুলসীমকরন্দবায়ুঃ॥</p>
<p class="SHLOK-Black">  অন্তর্গতঃ স্ববিবরেণ চকার তেষাং সংক্ষোভমক্ষরজুষামপি চিত্ততম্বোঃ ॥</p>
<p class="Text-Right">(শ্রীমদ্ভাগবত ৩ ।১৫ ।৪৩)</p>
<p class="Text">‘প্রণাম করামাত্র সেই কমলনেত্র ভগবানের চরণ-কমলের পরাগ হতে নিঃসৃত তুলসী-মঞ্জরীর সুগন্ধময় বায়ু তাঁদের নাসিকায় প্রবেশ করে অক্ষর পরমাত্মায় নিত্য স্থিতিশীল সেই জ্ঞানী মহাত্মাদেরও চিত্ত এবং শরীরকে চঞ্চল করে তুলেছিল ।’</p>
<p class="Text">শব্দাদি বিষয়ের গন্ধ এমন কোনো বিশেষ বস্তু নয়, যাতে মন আকৃষ্ট হবে । কিন্তু ভগবানের চরণ-কমলের সুগন্ধে সর্বদা পরমাত্মা-স্বরূপে নিমগ্ন সনকাদির চিত্তে-ও চাঞ্চল্য উৎপন্ন হয়েছিল । কারণ এই সুগন্ধ কোনো পার্থিব বিকারজনিত গন্ধ নয়, এটি হলো দিব্য সুগন্ধ ।</p>


<p class="Page-Break"> </p>
<p class="Chapter-Heading" id="toc_marker-7">৫. আসল সাধু চেনা যায় কী করে ?<span class="char-style-override-9">(১)</span></p>
<p class="Text">আসল সাধু মহাত্মা আর তাঁদের ঠিকমতো চিনতে পারে—এরূপ মানুষও খুব কম । আজকাল দাম্ভিক, পাষণ্ড আর নকল সাধু এত বেড়ে গেছে যে আসল সাধু চেনা অত্যন্ত কঠিন হয়ে পড়েছে । তবে প্রকৃত অনুসন্ধানী ঠিক চিনে নিতে পারে । ভগবানের কৃপা হলে তবেই তাঁদের চেনা সম্ভব হয়, নইলে নয় । এ অবস্থায় তাঁদের চিনবেন কীভাবে ? সাধুদের চেনার ক্ষমতা আমাদের নেই, আমরা তো নিজেদের অবস্থান চিনতে অর্থাৎ জানতে পারি মাত্র ।</p>
<p class="Footnotes"><span class="char-style-override-6">(১)</span>স্বামী শ্রীরামসুখদাসজী মহারাজ দ্বারা রচিত ‘আদর্শ গল্প সংকলন’ পুস্তক থেকে উদ্ধৃত ।</p>
<p class="Text">একটি গল্প বলি । এক রাজপুত্র  সবে সিংহাসনে বসেছে, অর্থাৎ নতুন রাজা হয়েছে । পাঁচ-সাত বছর রাজত্ব করার পর সে একদিন রাজ্যের যত বয়োবৃদ্ধ ছিল সবাইকে এক জায়গায় ডাকিয়ে জিজ্ঞাসা করল,—‘আপনারা আমাদের তিন পুরুষের রাজত্বকাল দেখছেন ।  এখন আপনারা বলুন আমার আমলে রাজত্ব ঠিক চলছে, না আমার পিতার অথবা আমার ঠাকুর্দার আমলে ঠিক চলত ? কার রাজত্ব ঠিক ছিল ?’ একথা শুনে সকলেই চুপ ! কেউ কথা বলছে না । এমন সময় এক  বৃদ্ধব্যক্তি উঠে দাঁড়িয়ে জোড়হাত করে বলে, ‘মহারাজ ! আমি আপনার একজন প্রজা । বয়সে আমার চেয়ে ছোট হলেও আপনি আমার মালিক ।  আপনাদের  দোষ, গুণ, যোগ্যতা-অযোগ্যতা বিচার করার ক্ষমতা আমার নেই । তবে যদি বলেন তো আমার নিজের অভিজ্ঞতার কথা কিছু বলতে পারি । কিন্তু আপনাদের তুলনা করতে পারব না ।’ রাজা বলল—‘বেশ, আপনি নিজের কথাই বলুন ।’</p>
<p class="Text">বৃদ্ধ বলতে লাগল, ‘যখন আপনার ঠাকুর্দার রাজত্ব ছিল, তখন আমি জোয়ান পুরুষ ছিলাম । লেখাপড়া শিখেছিলাম, শরীরে শক্তিও ছিল যথেষ্ট । সঙ্গে সর্বদা লাঠি রাখতাম । সে সময় যদি পাঁচ-দশজন লোক একসঙ্গে আমার সঙ্গে লড়তে আসত আমি পরোয়া করতাম না । একদিন কী কারণে আমি কোনো এক গ্রামে যাচ্ছিলাম । পথে যেতে যেতে শুনতে পেলাম একজন স্ত্রীলোক কাঁদছে । কান্না শুনে ভাবলাম, গিয়ে দেখি কী ব্যাপার! শব্দ শুনে সেদিকে এগিয়ে গেলাম । গিয়ে দেখি একটি সুন্দরী যুবতী একলা জঙ্গলে একটি গাছের তলায় বসে কাঁদছে । সারা অঙ্গে তার দামি দামি গয়না  । আমি হঠাৎ তার সামনে হাজির হওয়ায় সে খুব ভয় পেয়ে গেল । আমি স্নেহের সঙ্গে তাকে জিজ্ঞাসা করলাম, তুমি কাঁদছ কেন মা ? মেয়েটি খানিকটা সাহস পেয়ে বলল—‘আমি বাপের বাড়ি থেকে শ্বশুরবাড়ি যাচ্ছিলাম, সঙ্গে গরুর গাড়িতে মালপত্র ছিল । পথে ডাকাত আমাদের ঘিরে ধরে । আমার সঙ্গের লোকজনেদের সঙ্গে ডাকাতদের লড়াই লেগে গেল  । আমি ভয়ে এই জঙ্গলে পালিয়ে চলে এসেছি । ভগবান জানেন, ওদের কী দশা হল ! আমি কোন্ দিকে যাব রাস্তা খুঁজে পাচ্ছি না । আমার বাপের বাড়ি অনেক দূরে কিন্তু শ্বশুরবাড়ি  মনে হচ্ছে খুব কাছে । আমি বুঝতে পারছি না কী করব ।’ এই বলে বউটি খুব কাঁদতে লাগল । কাঁদতে কাঁদতে সে তার শ্বশুরের নাম-ধাম জানাল । আমি ওই গ্রামটি জানতাম, তার শ্বশুরকেও ভালোভাবে চিনতাম । তাই তাকে সেখানে পৌঁছে দিলাম । রাত্রি হয়ে গিয়েছিল । তারাও খুব চিন্তায় ছিল । ঘরের বউকে পেয়ে তাদের খুব আনন্দ হল । মেয়েটির শ্বশুর আমাকে বকশিশ হিসেবে মোটা টাকা নেবার জন্যে খুব পীড়াপীড়ি করতে লাগল । আমি আমার কর্তব্য করেছি, তাই আমি টাকা নিতে রাজি হলাম না । টাকা না নেওয়ায় আমার মনে খুব শান্তি ছিল । আমি ফিরে এলাম । এটি অবশ্য আপনার ঠাকুর্দার আমলের কথা ।</p>
<p class="Text">এরপর আপনার বাবার আমল এল । তাঁর যখন পাঁচ-সাত বছর রাজত্ব করা হয়েছে ।  তখন আমার ব্যবসা কিছু পড়তির দিকে । টাকা-পয়সার খুব টানাটানি দেখা দিল । তখন আমার মনে হতে লাগল, সেদিন তো বেশ সুযোগ ছিল, অনেক টাকার গয়না মেয়েটার গায়ে ছিল । মেয়েটিও একলা ছিল । গয়নাগুলো কেড়ে নিলেই হত । আজ তাহলে এমন অভাবে পড়তে হত না । সেদিন বড় ভুল করেছি!  বকশিশ দিতে চাইলে তাও নিলাম না । সুনাম রক্ষা করতে গিয়ে আজ অর্থকষ্ট ভোগ করছি । এই সব কথা মনে আসতে লাগল ।</p>
<p class="Text">তারপর এল আপনার রাজত্বকাল । মহারাজ ! আপনি তো বয়সে আমার নাতির সমান, আপনার সামনে  বলতে লজ্জা হচ্ছে । এখন এমনও মনে হয়, যদি সেদিন মেয়েটাকে ভুলিয়ে ভালিয়ে নিয়ে এসে বিয়ে করতাম তবে সে আজ আমার সেবা করত আর অর্থেরও অভাব হত না । মহারাজ ! আমি আমার ভাবনা-চিন্তার কথা আপনাকে জানালাম । কিছু মনে করবেন না । আপনাদের মতো রাজা-মহারাজাদের যোগ্যতা যাচাই করার ক্ষমতা আমার নেই ।</p>
<p class="Text">রাজা বুঝতে পারল এ বৃদ্ধ খুবই বুদ্ধিমান লোক । ‘<span class="char-style-override-3">যথা রাজা তথা প্রজা</span>’—এ কথাটি স্পষ্ট করে বুঝিয়ে দিল অথচ আমাকেও অসন্তুষ্ট করল না ।  </p>
<p class="Text">এইপ্রকার আমরা কোনো সাধু-সন্তকে দেখে বলতে পারব না কে কতদূর উন্নত  বা কে কত উঁচুদরের সাধু । কিন্তু যাঁদের সংস্পর্শে এলে মনের অশান্তি দূর হয়, জিজ্ঞাসা  না করতেই মনের সংশয় মিটে যায়, মনে অপার আনন্দ হয়, অন্তরে যে সদ্গুণ সুপ্ত রয়েছে তার বিকাশ ঘটে অর্থাৎ দয়া, ক্ষমা, উদারতা, ত্যাগ, সন্তোষ, নীতি, ধর্ম ইত্যাদির বৃদ্ধি ঘটে, আর নিজের অবগুণগুলি বুঝতে পারা যায় এবং তা দূর হতে থাকে—এভাবে তাঁদের সম্পর্কে আমরা খানিকটা ধারণা করতে পারি মাত্র ।</p>
<p class="Text">এছাড়াও সেই সাধু-সন্তদের মধ্যে ধনী-গরিব নিয়ে কোনো ভেদাভেদ থাকে না, কারও কোনো গরজও থাকে না । ধনীদের বেশি সম্মান আর গরিবের প্রতি অনাদর অথবা ধনীদের দ্বারা কোনও প্রকারের স্বার্থসিদ্ধি করার মনোভাব—এসব অবগুণ তাঁদের মধ্যে থাকে না । জ্ঞানযোগ, ভক্তিযোগ, কর্মযোগ প্রভৃতি যে কোনো যোগমার্গের কথা জানতে চাইলে তাঁরা এইসকল পথের এবং এর চেয়েও উন্নত স্তরের কথা জানিয়ে দেন । আমাদের দৃষ্টিতে সগুণ-নির্গুণ, সাকার-নিরাকার তত্ত্বের জ্ঞাতাগণের মধ্যে তাঁদের চেয়ে শ্রেষ্ঠ আর কাউকেও মনে হয় না—এরূপ মহাপুরুষের যদি সঙ্গলাভ হয় তাহলে জীবনে অবশ্যই  উন্নতি হয় ।</p>


<p class="Page-Break"> </p>
<p class="Chapter-Heading" id="toc_marker-8">৬. গুরু কেমন হবেন ?</p>
<p class="Sub-Heading" id="toc_marker-8-1" xml:lang="en-US">(স্বামী রামসুখদাস মহারাজের গীতার সাধক-সঞ্জীবনী টীকার ত্রয়োদশ অধ্যায়ের সপ্তম শ্লোকের ব্যাখ্যা থেকে উদ্বূৃত)</p>
<p class="Text">সাধকের গোড়া থেকেই বিচার-বিবেচনা করে, ভেবে-চিন্তে আচার্য, সাধু-মহাত্মাদের কাছে যাওয়া উচিত । আচার্য (গুরু) কেমন হবেন ? এই ব্যাপারে এই কয়েকটি কথা মনে রাখতে হবে—</p>
<p class="Text">(১) নিজের দৃষ্টিতে যাঁকে প্রকৃত বোধসম্পন্ন এবং তত্ত্বজ্ঞ বলে মনে হয় ।</p>
<p class="Text">(২) যিনি কর্মযোগ, জ্ঞানযোগ, ভক্তিযোগ প্রভৃতি সাধনপথ যথাযথ জানেন ।</p>
<p class="Text">(৩) যাঁর সাহচের্য বা বাক্যে আমাদের অন্তরের প্রশ্নগুলির বিনা আয়াসেই মীমাংসা হয়ে যায় ।</p>
<p class="Text">(৪) যাঁর সাহচর্য প্রসন্নতা এবং শান্তি অনুভূত হয় ।</p>
<p class="Text">(৫) যিনি শুধু আমাদের হিতের জন্যই আমাদের সঙ্গে সম্পর্ক রাখেন ।</p>
<p class="Text">(৬) যিনি আমাদের থেকে কোনো কিছুর আকাঙ্ক্ষা করেন না ।</p>
<p class="Text">(৭) যাঁর সমস্ত চেষ্টাই শুধুমাত্র সাধকদের হিতের উদ্দেশ্যেই হয়ে থাকে ।</p>
<p class="Text">(৮) যাঁর সান্নিধ্যে থাকলে আমাদের আগ্রহ স্বতঃই লক্ষ্যের দিকে অর্থাৎ ঈশ্বর লাভের পথে অগ্রসর হয় এবং বৃদ্ধি পেতে থাকে ।</p>
<p class="Text">(৯) যাঁর সঙ্গ, দর্শন, ভাষণ, স্মরণ ইত্যাদির দ্বারা আমাদের দুর্গুণ-দুরাচার দূর হয়ে সদ্গুণ-সদাচাররূপ দৈবীসম্পদ প্রকটিত হয় ।</p>
<p class="Text">(১০) যিনি ভিন্ন আর কারও মধ্যে এরূপ অলৌকিকত্ব, বৈশিষ্ট্য পরিলক্ষিত হয় না ।</p>
<p class="Text">এরূপ আচার্য, সাধুমহাপুরুষের কাছে নিজের উদ্ধারের জন্যই থাকা এবং সম্বন্ধ রাখা উচিত । ইনি কী করেন, কী করেন না, এরূপ কার্য কেন করেন, কার সঙ্গে কেমন ব্যবহার করেন ইত্যাদিতে বুদ্ধি প্রয়োগ করার প্রয়োজন নেই অর্থাৎ তাঁর কার্যাদি নিয়ে আলোচনা করার প্রয়োজন নেই । সাধককে তাঁর অধীন হয়ে থাকতে হয়, তাঁর আদেশ, নির্দেশ অনুযায়ী কাজ করা উচিত এবং শ্রদ্ধা সহকারে তাঁর সেবা করা উচিত । যদি এই মহাপুরুষ না চান তাহলে তাঁর সঙ্গে গুরু-শিষ্যের ব্যবহারিক সম্পর্ক স্থাপন করারও প্রয়োজন নেই । তবে হৃদয় থেকে তাঁকে গুরু মনে করে শ্রদ্ধা করলে কোনো দোষ নেই ।</p>
<p class="Text">যদি এরূপ মহাপুরুষ পাওয়া না যায় তাহলে সাধকের উচিত শুধু ভগবদ্পরায়ণ হয়ে ভগবানের ধ্যান, চিন্তা ইত্যাদিতে ব্যাপৃত হওয়া এবং এই বিশ্বাস রাখা যে পরমাত্মা অবশ্যই তাঁকে গুরু পাইয়ে দেবেন । বাস্তবে দেখা যায় যে, পূর্ণভাবে পরমাত্মার ওপর নির্ভর করার পর ভগবান স্বয়ংই গুরুর কাজ পূর্ণ করে দেন । কারণ গুরুর মাধ্যমে প্রকৃতপক্ষে পরমাত্মাই সাধককে পথ-নির্দেশ করেন ।</p>


<p class="Page-Break"> </p>
<p class="Chapter-Heading" id="toc_marker-9">৭. সদুক্তি-সংগ্রহ (কতিপয় মহাপুরুষগণের অনুভূতি)</p>
<p class="Text">গীতা প্রেস, গোরক্ষপুর থেকে ১৯৩৩ সালে ‘<span class="char-style-override-3">কল্যাণ</span>’ মাসিক পত্রিকায় ‘<span class="char-style-override-3">ঈশ্বরাঙ্ক</span>’ প্রকাশিত হয়েছিল । তৎকালীন ‘<span class="char-style-override-3">কল্যাণ</span>’ মাসিক পত্রিকার সম্পাদক স্বনামধন্য শ্রীহনুমানপ্রসাদ পোদ্দার মহাশয় দেশ-বিদেশের কিছু বিদগ্ধ সন্ত, বিদ্বান ও অধ্যয়নশীল ব্যক্তিদের নিকট নিম্নোক্ত চারটি প্রশ্ন উপস্থাপন করে উত্তর প্রার্থনা করেছিলেন—</p>
<p class="Text">(১) ঈশ্বরকে মানব কেন ?</p>
<p class="Text">(২) ঈশ্বরকে না মানলে কী ক্ষতি ?</p>
<p class="Text">(৩) ঈশ্বর আছেন তার প্রমাণ কী ?</p>
<p class="Text">(৪) এর সমর্থনে আপনার জীবনে ঘটে যাওয়া কোনো ঘটনার বিবরণ ?</p>
<p class="Text">তাঁদের দ্বারা প্রদত্ত উত্তরগুলি ‘ঈশ্বরকী সত্ত্বা ঔর মহত্তা’ নামক হিন্দি বইতে প্রকাশিত হয়েছিল এবং পরে সেটির সংক্ষিপ্ত সংস্করণ ‘ঈশ্বরের অস্তিত্ব ও মহত্ত্ব’ নামে বাংলা পুস্তকেও প্রকাশিত হয় । তার মধ্যে থেকে চয়ন করে কয়েকজনের প্রদত্ত উত্তর এখানে উদ্ধৃত হয়েছে ।</p>
<p class="Text">                  . . .</p>
<p class="Sub-Heading" id="toc_marker-9-1" xml:lang="en-US">স্বামী অভেদানন্দ</p>
<p class="Text">ঈশ্বর হলেন আমাদের প্রাণ ও চৈতন্যর অনন্ত স্রোত তথা আমাদের আত্মারও আত্মা । তাই ঈশ্বরের অস্তিত্বে বিশ্বাস করে পথ চলতে হয় । আমাদের সেই ঈশ্বরেই নিত্য বাস, রমণ ও জীবন ধারণ । আমাদের এমন ঈশ্বরের প্রয়োজন নেই যিনি নাকি শূন্য থেকে বাহ্য জগৎ সৃষ্টি করেন আর নিজ ধামে সিংহাসনে বসে পাপীদের নরক যন্ত্রণা দেন ও পুণ্যাত্মাদের অক্ষয়  স্বর্গ সুখ লাভ করান । এইরূপ ঈশ্বর সম্প্রদায়িক সিদ্ধান্ত ও বিধি-নিষেধ-এর পোষণকারী প্রচারকদের কল্পনাতেই বাস করেন ।</p>
<p class="Text">ঈশ্বর হলেন সেই অখণ্ড সমষ্টি চৈতন্য এবং আমরা—অর্থাৎ ক্ষুদ্রাতিক্ষুদ্র সমস্ত জীব হলাম তাঁর অংশমাত্র । তিনি হলেন সচ্চিদানন্দস্বরূপ আর ক্ষণিক ও প্রতিভাসিত বাহ্য সত্তার মূলে নিবাসকারী বাস্তবিক তত্ত্ব । যেমন অংশের অস্তিত্ব সমষ্টির অস্তিত্বর উপর নির্ভরশীল তেমনভাবেই আমাদের সত্তাও ঈশ্বরের সত্তার উপর নির্ভরশীল । তাই ঈশ্বরের অস্তিত্ব অস্বীকার করলে যে আমাদের জীবনই সংকটাপন্ন হয় । তখন সদাচার, নীতি ও ধর্মের কোনো প্রয়োজন থাকে না আর আমাদের জীবন পশুসম হয়ে যায় । ঈশ্বর অস্বীকারে ক্ষতি ও ঈশ্বর অস্তিত্বে বিশ্বাস—এই দুটি প্রশ্নের উত্তরও এইতে এসে যায় ।</p>
<p class="Text">আমি সমগ্র বিশ্বে বহু স্থানে গিয়েছি । বিশ্বভ্রমণে যখন যাত্রা করেছিলাম তখন আমি একজন অকিঞ্চন সন্ন্যাসী । লণ্ডন, প্যারিস, নিউইয়র্ক, সানফ্রানসিস্কো, আমেরিকা, কানাডা, আলাস্কা এবং মেক্সিকো ছাড়া অন্যান্য দেশেও আমি বত্ত্ৃতা দিয়েছি । আমেরিকা যুক্তরাজ্যে আমি ধর্ম উপদেশকরূপে পঁচিশ বৎসর ছিলাম । আটলান্টিক মহাসাগর আমি সতেরোবার অতিক্রম করেছি । জাপান, চীন ও  ফিলিপাইনস দ্বীপে ভ্রমণ করেছি এবং ভারতবর্ষে ফিরে আমি হেঁটে হিমালয়ে গিয়েছি, তিব্বতে গিয়েছি আর পঁচিশ বৎসর পর্যন্ত কেদারনাথ, বদরীনাথ, গঙ্গোত্রী, যমুনোত্রী, অমরনাথ, দ্বারকা, রামেশ্বর এবং অন্যান্য তীর্থসমূহে ভ্রমণ করেছি । এই সুদীর্ঘকালে আমার সামনে বহু এমন ঘটনা ঘটেছে যাতে আমার ঈশ্বরের অস্তিত্বে বিশ্বাস সুগভীর হয়েছে এবং আমি সর্বত্র সেই সর্বশক্তিমান জগদীশ্বরের দয়া অনুভব করেছি । যার ঈশ্বরে বিশ্বাস থাকে তাকে ভগবান সকল বিপদে রক্ষা করেন । সে জীবন্মুক্ত হয়ে যায় আর দেহ ত্যাগে শাশ্বত সুখ ও ব্রহ্মভাব লাভ করে ।</p>
<p class="Text">                 . . . </p>
<p class="Sub-Heading" id="toc_marker-9-2" xml:lang="en-US">স্বামী শিবানন্দ</p>
<p class="Text">প্রতিটি মানবের ঈশ্বরের প্রতি বিশ্বাস রাখা অপরিহার্য, তা না হলে মানব-জীবন চলতেই পারে না  । অবিদ্যা ও অজ্ঞানবশতঃ মানুষ দুঃখকে সুখ মনে করে । জগতে পদে পদে দুঃখ, শোক আর ক্লেশ । জগৎ যেন অগ্নিগোলক  । রাগ (আসক্তি)-দ্বেষ, ক্রোধ-ঈর্ষা ও মাৎসর্য পরিপূর্ণ অন্তর যেন অগ্নিকুণ্ড । বিষয়ী ব্যক্তি অজ্ঞানবশতঃ মোহগ্রস্ত । জন্ম-মরণ, জরা, রোগ ও শোক থেকে আমাদের মুক্তিলাভ প্রয়োজন । তা কেবল ঈশ্বরে বিশ্বাস আসলে তবেই সম্ভব । অন্য কোনও উপায় নেই । সম্পদ ও ঐশ্বর্য আমাদের যথার্থ সুখ দিতে পারে না । এমনকী যদিও আমরা সার্বভৌম রাজ্যলাভও করি তবুও আমরা চিন্তা, ক্লেশ, দুঃখ, শোক, ভয় ও নৈরাশ্য থেকে মুক্তি পাব না । কেবল ঈশ্বরে শ্রদ্ধা ও ধ্যানে ভগবদ্প্রাপ্তি হলেই যথার্থ শাশ্বত সুখ লাভ করা সম্ভব । তাতেই আমাদের সর্ব প্রকারের ভয় ও চিন্তা থেকে পরিত্রাণ পাওয়া সম্ভব । এসকল তো আমাদের সতত দগ্ধ করছে । ঈশ্বরে শ্রদ্ধা হলে আমরা সতত তাঁর স্মরণে ও ধ্যানে প্রেরিত হই যার ফলে আমরা ভগবদ্কৃপা লাভ করি ।</p>
<p class="Text">ঈশ্বরে ও ঈশ্বরলাভে শ্রদ্ধা থাকলে আমাদের পরম শান্তি লাভ হবে যা লাভ করলে সকল দুঃখ নির্মূল হয়ে যাবে । তখন আমাদের বিভ্রান্ত হয়ে ঘোরা বন্ধ হবে । আমাদের কর্মবন্ধন থেকে মুক্তি হবে ও আমরা অমর হয়ে যাব, শাশ্বত দিব্য জ্ঞান লাভ করব । আমরা এমন এক পদ লাভ করব যেখান থেকে পুনরায় এই দুঃখময় লোকে (সংসারে) ফিরে আসতে হবে না কারণ দিব্য জ্ঞানে আমাদের সকল পাপ বিনষ্ট হয়ে যাবে, তখন আমরা সুখে আনন্দ ও দুঃখে বিষাদ অনুভব করব না । আমাদের অন্তঃকরণ শীতল হয়ে যাবে এবং আমরা দিব্য চেতনায় অধিষ্ঠান করব । আমাদের অক্ষয় সুখ লাভ হবে । আমরা ঈশ্বরে নিত্যযুক্ত হয়ে যাব ও নিত্য অনন্ত অক্ষয় আনন্দের অনুভূতি লাভ করব । দিব্য চেতনায় অধিষ্ঠিত হতে পারলে প্রবল দুঃখও আমাদের বিচলিত করতে পারবে না । আমরা অতীন্দ্রিয় আনন্দ লাভ করব ।</p>
<p class="Text">যদি আমরা অনন্য চিত্তে সুদৃঢ়ভাবে ভক্তিপূর্বক ঈশ্বরারাধনা করি তাহলে তিনি আমাদের পূর্ণ অভয় প্রদান করবেন । ঈশ্বরের কৃপায় আমরা বুদ্ধিযোগ (সমত্ব) লাভ করি যার ফলে তাঁকে আমরা সহজেই পেতে পারি । তিনি কৃপা করে আমাদের অজ্ঞানান্ধকারকে জ্ঞানজ্যোতিঃ প্রদান করে চিরতরে মুছে দিন । যদি আমরা সুদৃঢ় ভক্তি ও শ্রদ্ধা সহকারে আমাদের মন তাঁতে যুক্ত করি তাহলে তিনি আমাদের ভবসাগর থেকে শীঘ্রই উদ্ধার করবেন । তখন আমরা ত্রিগুণ অতিক্রম করব ও জন্ম-মরণ, জরা-শোক থেকে মুক্ত হয়ে অমর সুধা পান করব । তাঁকে বিশ্বাস করলে ভক্তি ও শ্রদ্ধা সহযোগে আমাদের তত্ত্বত তাঁর জ্ঞান হবে ও  আমরা তাঁতে প্রবেশ করতে সক্ষম হব । তাঁর কৃপায় আমরা পথের সকল বাধা অতিক্রম করে পরমপদ ও পরমধাম লাভ করব ।</p>
<p class="Text">(২) যদি আমরা ঈশ্বরে বিশ্বাস না করি তাহলে এই সংসারে বারে বারে জন্ম নিতে হবে আর নানা রকম দুঃখ ভোগ করতে হবে । অজ্ঞানী, শ্রদ্ধাহীন ও সংশয়সম্পন্ন ব্যক্তি বিনষ্ট হয় । তারা একটুও সুখ ভোগ করতে পারে না । সংশয়াকুল ব্যক্তির ইহলোক নেই, পরলোকও নেই । যে ব্যক্তি ঈশ্বরে বিশ্বাস রাখে না, সে সত্য ও অসত্যকে চিনতে পারে না ; তার বিবেক-শক্তি থাকে না । এমন ব্যক্তি অসত্যবাদী, অভিমানী ও অহংকারী হয় । তার মধ্যে কাম, ক্রোধ ও লোভের বাহুল্য থাকে । সে অসদুপায়ে ধনসম্পদ অর্জন ও সংগ্রহ করে, আসুরিক বৃত্তির সেবক হয়ে নানাবিধ পাপকর্মে লিপ্ত হয় । তার জীবনে আদর্শ বলে কিছু থাকে না । এমন মানুষ আসুরী যোনি লাভ করে ও জন্ম-জন্মান্তরে মূঢ়তাবশতঃ ঘোর নরকে পতিত হয় ।</p>
<p class="Text">(৩) এখন থেকে প্রায় দেড়শত বৎসর পূর্বের কথা । দক্ষিণ-ভারতে ত্রিচনাপল্লী জেলার কারুর নামক স্থানের নিকট নেরুর গ্রামে সদাশিব ব্রহ্মেন্দ্র সরস্বতী নামক এক প্রসিদ্ধ জ্ঞানী-যোগী বাস করতেন । তিনি ব্রহ্ম-সূত্রবৃত্তি, আত্মবিদ্যা-বিলাস ও অন্যান্য বহু গ্রন্থ প্রণয়ন করেছিলেন । তাঁর জীবনে নানারকম অলৌকিক  ঘটনা ঘটেছিল । একবার তিনি কাবেরী নদীর তীরে সমাধিমগ্ন ছিলেন আর তখন বন্যার জলে ভেসে অন্য স্থানে চলে গিয়ে বালির তলায় চাপা পড়ে গিয়েছিলেন । কৃষকের লাঙল দিয়ে চাষ করবার সময়ে যোগীর মস্তকে আঘাত লাগে আর তার থেকে রক্তপাত হতে থাকে । তখন কৃষক ওই স্থানে অন্বেষণ করে এক যোগীকে সমাধিস্থ দেখে আশ্চর্য হয়ে যায় ।</p>
<p class="Text">অন্য একবার সেই যোগী অবধূত দিগম্বর অবস্থায় এক মুসলমানের অন্তঃপুরে ঢুকে পড়েন ফলে তিনি সেই মুসলমানের ক্রোধের শিকার হন । শাস্তিরূপে তাঁর একটি বাহু ছেদন করে দেওয়া হয় । সদাশিব ব্রাহ্মণ কিছু না বলে সেইখান থেকে বেরিয়ে গেলেন । তাঁর অঙ্গে কোনো কষ্টানুভূতি নেই দেখে মুসলমান সর্দার আশ্চর্য হয়ে যায় । সে তখন বুঝতে পারে যে তিনি অবশ্যই কোনো মহাপুরুষ । সে অনুতপ্ত হয়ে ক্ষমা প্রার্থনা করবার জন্য তাঁর পিছনে ছুটল । সদাশিব জানতেনই না যে তাঁর একটি বাহু কাটা গিয়েছে । যখন সর্দার সব ঘটনা বলল তখন সদাশিব বললেন—‘আমি তো ক্ষমা করেই রেখেছি ।’ আর তিনি তাঁর কাটা বাহু স্পর্শ করলেন । তখনই সেইখানে নতুন বাহু বেরিয়ে এল ।</p>
<p class="Text">এই মহাপুরুষের জীবন বৃত্তান্তে আমার মনে গভীর ছাপ পড়ল । আমার এই বিশ্বাস সুদৃঢ় হল যে মন ও  ইন্দ্রিয়ানুভূতি থেকে স্বতন্ত্র এক দিব্য জীবনও আছে । এরূপ মহাপুরুষ সাধারণত গুপ্ত থাকেন । যখন তাঁর বাহু কাটা গিয়েছিল তখন তাঁর কোনো অনুভূতির ছোঁয়া লাগেনি । তিনি তখন দিব্য চেতনায় তন্ময় ছিলেন । সাধারণ ব্যক্তি তো অঙ্গে ছুঁচ ফুটলেই চিৎকার করে ওঠে । আপ্তজনের কাছে আমি যখন মহাত্মা সদাশিবের এই ঘটনা বৃত্তান্ত জানলাম আর তা লিখিতরূপে পড়লাম তখন আমার মনে এক দৃঢ় বিশ্বাস হল যে এক দৈব সত্তা ও দৈব শাশ্বত জীবন আছে যাতে সকল দুঃখ বিলীন হয়ে যায়, সমগ্র কামনা তৃপ্ত হয় আর মানব পরম আনন্দ, পরম শান্তি ও পরম জ্ঞান লাভ করে ।</p>
<p class="Sub-Heading" id="toc_marker-9-3" xml:lang="en-US">ঈশ্বরের দয়া</p>
<p class="Text">কিছু প্রসঙ্গে আমরা ঈশ্বরের কৃপা প্রত্যক্ষরূপে দেখতে পাই । মাতার গর্ভে দশ মাস পর্যন্ত শিশুকে কে রক্ষা করে ? অবশ্যই ঈশ্বর  । শিশুর জন্মের পূর্বেই মাতার স্তনে দুগ্ধের ব্যবস্থা কে করে—ঈশ্বর ! খাদ্যকে সরস ও রক্তে পরিণত কে করে ? ঈশ্বর ! রক্তকে হৃদয় থেকে ধমনীতে কে প্রবাহিত করে? ঈশ্বর ! মলকে বিশাল অন্ত্র থেকে নিম্নভাগে কে প্রেরণ করে ? ঈশ্বর ! যে ভেক প্রস্তরখণ্ডের ভিতর থেকে তাকে খাদ্য কে দেয় ? ঈশ্বর ! যে দেহের ভিতরে ঝাড়ুদারের কার্য করে সে বাহ্য জগতে শূকর হয়ে প্রাকৃতিক প্রক্ষালক হয় । তিনি কমলালেবু-আঙুর রূপ ধরে তৃষ্ণার্তর তৃষ্ণা নিবারণ করেন । তিনি সদা-সতর্ক সেবক-সম তোমার চোখের পাতা বন্ধ করেন যাতে ধূলিকণা না ঢোকে । তিনি আমাদের জন্য সব কিছু করে যাচ্ছেন । তাঁর অসীম অনুকম্পা প্রতি বস্তুতে, সৃষ্টির প্রতি পরমাণুতে দেখা যায় । অল্প অপরাধে তুমি সেবককে ক্ষমা করতে কত দ্বিধা করো, রাগ করো কিন্তু ঈশ্বর অসংখ্য জন্মের কোটি কোটি ভয়ংকর অপরাধ সতত ক্ষমা করে যান । তাঁর ধৈর্য কত বেশি ? তাঁর করুণা লক্ষ্য করার মতো ! তাঁর সতত স্মরণ-মনন করতে থাকো । তাই শ্রদ্ধা-ভক্তি সহকারে তাঁকে হরি, রাম, নারায়ণ, শিব আদি নিজের পছন্দ মতো নাম-রূপে জপ ও সংকীর্তন করো ।</p>
<p class="Text">                 . . . </p>
<p class="Sub-Heading" id="toc_marker-9-4" xml:lang="en-US">ঋষি শ্রীঅরবিন্দ</p>
<p class="Text">ঈশ্বরই একমাত্র সৎ বস্তু, তাই  জগতের সকল বস্তুতে ঈশ্বরের অধিষ্ঠান । জগতের সবই তাঁর বিগ্রহ অথবা তাঁর অংশবিশেষ—তাই ঈশ্বর ছাড়া অন্য কিছুর অস্তিত্বই নেই । জীবসকল নাম ও রূপের সীমায় বদ্ধ, এই রূপ সেই অসীমেরই আত্মপ্রকাশ । অবশ্যই ঈশ্বরের আত্মপ্রকাশেও তারতম্য দেখা যায় । ঈশ্বর নিত্য শুদ্ধ, পরব্রহ্ম । সাধারণ জীব ঈশ্বরেরই অংশ, মায়ার আবরণে আবদ্ধ ; তাই জীব জ্ঞানালোকে ক্রমশ নিজ দেবত্ব উপলব্ধি করতে সক্ষম হয় । কোথাও কোথাও ঈশ্বরের বিশেষ শক্তির আবির্ভাব হতে দেখা যায়, তা বিভূতি নামে পরিচিত হয় । কিন্তু যখন সেই অজ অব্যয়াত্মা ঈশ্বর স্বয়ং জগতের কল্যাণে নিজ মায়াকে বশীভূত করে লৌকিক দেহ ধারণ করেন তখন তিনি নরদেহে জন্মগ্রহণ করছেন বলা হয় । তখন তিনি সর্বশক্তিমান হয়েও নরসম দেহ-মন-বুদ্ধি দ্বারা কর্ম করেন আর অবতার রূপে পরিচিত হন ।</p>
<p class="Text">মানবদেহেও ঈশ্বরের অবস্থান । মানব যে দিন এই সত্য অনুধাবনে সচেষ্ট হয় ও তা উপলব্ধি করে সেই দিন থেকে তার নিবাস ঈশ্বরেই হয়ে থাকে । বেদান্তবাদীদের মধ্যে বৈষ্ণবগণ নরনারায়ণের রূপে এই তত্ত্বকে বিশ্লেষণ করে থাকেন । নরনারায়ণের অবস্থান নিত্য এবং যুগপৎ । নর অর্থাৎ জীবাত্মা যে দিন বুঝতে পারে যে সে নারায়ণ অথবা ঈশ্বরের সখা,  তখনও সে সেই স্বরূপে অধিষ্ঠিত থাকে আর ঈশ্বরের সান্নিধ্যে নিবাস করে—‘<span class="char-style-override-3">নিবসিষ্যসি ময্যেব  ।</span>’ ঈশ্বর (নারায়ণ) সতত সখারূপে আমাদের কাছেই থাকেন—আমাদের হৃদয় রথে তিনি সতত সারথিরূপে অবস্থান করে আমাদের চালিত করেন—<span class="char-style-override-3">ঈশ্বরঃ সর্বভূতানাং হৃদ্দেশেঽর্জুন তিষ্ঠতি</span> ।</p>
<p class="Text">তিনি যে আমাদের কত আপন, কত পরমবন্ধু, তিনি আমাদের হাত ধরে কেমনভাবে পরিচালনা করছেন—তা আমরা অনুভব করি না । যে দিন মায়ার আবরণ সরে গিয়ে অজ্ঞানের অন্ধকার দূর হয় সেই দিন হৃদয়ে অধিষ্ঠিত হৃষীকেশ আত্মপ্রকাশ করেন । মানব তখন তাঁর বাণী শ্রবণ করে নিজ প্রমাদকে অতিক্রম করে ও তাঁর শক্তিতে কর্ম সম্পাদন করে, তখনই সে নিজ মন-বুদ্ধিকে ঈশ্বরে সম্পূর্ণরূপে সমর্পণ করতে এবং ঈশ্বরের মধ্যে নিবাস করতে সক্ষম হয় । একেই গীতায় উত্তম রহস্য রূপে বর্ণনা করা হয়েছে ।</p>
<p class="Text">                 . . . </p>
<p class="Sub-Heading" id="toc_marker-9-5" xml:lang="en-US">মহামহোপাধ্যায় গোপীনাথ কবিরাজ</p>
<p class="Text">সম্পাদক মহোদয় চারটি প্রশ্ন পাঠিয়ে আমার প্রতিক্রিয়া জানতে চেয়েছেন । আমি কিন্তু এই প্রশ্নগুলির উত্তর ব্যক্তিগতভাবে না দিয়ে সমষ্টিগতভাবে দিতে চাই । যদিও প্রশ্নগুলি সম্পাদকের দিক থেকে এসেছে তবুও আমি মনে করি যে তা বস্তুতঃ সকল আধ্যাত্মিক তত্ত্বজিজ্ঞাসুর মনে ওঠা স্বাভাবিক প্রশ্ন ।................................ </p>
<p class="Text"> ‘আমরা ঈশ্বরে বিশ্বাস কেন করব ?’—এই প্রশ্ন প্রাথমিক বিশ্বাসের সম্বন্ধে উঠতে পারে আর সেই চরম বিশ্বাসের সম্বন্ধেও উঠতে পারে যা কর্ম করতে করতে প্রত্যক্ষ জ্ঞানোদয় হলে হৃদয়ে প্রতিষ্ঠিত হয় ।</p>
<p class="Text">প্রাথমিক বিশ্বাস সম্বন্ধীয় প্রশ্নের উত্তর এই যে শাস্ত্র, গুরুজন, অনুভূতিসম্পন্ন মহাপুরুষ সকলেই ঈশ্বরের অস্তিত্ব স্বীকার করেছেন এবং জগতের কল্যাণে বারে বারে তা প্রচারও করে গিয়েছেন । তাঁদের প্রামাণিক সিদ্ধান্ত যতক্ষণ পর্যন্ত প্রবল এবং প্রতিকূল প্রমাণ দ্বারা খণ্ডিত না হয়, ততক্ষণ চিত্তবৃত্তি অনুসারে তার উপর বিশ্বাস ধারণ করা অনেকের পক্ষেই স্বাভাবিক হয় । সাধক নিজ সাধনায় যথার্থ আধ্যাত্মিক উন্নতি করলে, কখনো প্রত্যক্ষ প্রমাণ পায় যে, পূর্বে সে যা সরল বিশ্বাসে সত্য বলে গ্রহণ করেছিল তা প্রকৃতরূপেই সত্য । পদে পদে তা প্রমাণিত হতে থাকে । অন্তর্জীবনের পথে অগ্রসর হতে হতে এমন সব অলৌকিক ঘটনা ঘটে এবং জীবনে এমন অসাধারণ বিভূতির নিদর্শন অভ্রান্তভাবে বারে বারে প্রত্যক্ষ হয় যাতে বিচারশীল ব্যক্তি অতীন্দ্রিয় জগৎ এবং সমগ্র জগতের অধিষ্ঠাতা কোনো মহাশক্তিসম্পন্ন সত্তাকে স্বীকার করে নিতে বাধ্য হয় । সাধারণ মানবের জীবন সাধারণতঃ সাধারণ পথেই প্রবাহিত হয় এবং তাতে উল্লেখ করবার মতো ঘটনা অথবা বৈচিত্র্য অত্যন্ত কম হয়ে থাকে কিন্তু কোনো মহাশক্তিধর পুরুষের সংস্পর্শে এলে তারই জীবনে এমন এমন অদ্ভুত ঘটনা ঘটতে থাকে যা সর্বতোভাবে সাধারণ মানুষের বুদ্ধির অগম্য । এইসকল ঘটনা বহু প্রকারের হয়ে থাকে । কিছু তো কেবল ভাব বিকাশ রূপে হয়, কিছু ভাবের বাহ্য জগতের সঙ্গে বিশিষ্ট সম্বন্ধ রাখে আর কিছু পূর্ণরূপে বাস্তবিক জগতেরও ঊর্ধ্ব প্রতিষ্ঠিত । আমি আমার বক্তব্যকে একটি দৃষ্টান্ত দিয়ে বোঝাবার চেষ্টা করছি ।</p>
<p class="Text">ধরুন এক ব্যক্তি গভীর রাত্রে অত্যন্ত দূর অজ্ঞাত দেশের জনমানবহীন প্রান্তর ও বাসভূমির মধ্যে দিয়ে অনেকক্ষণ পর্যন্ত চলতে চলতে ক্লান্ত ও হতাশ হয়ে জীবনের উপরে ভরসা হারিয়ে কিংকর্তব্যবিমূঢ় হয়ে পড়েছে ।  সেই নিঃসঙ্গ পথিকের কোনো সঙ্গী নেই, সাহায্যকারী নেই, সহায় নেই । তার কোনো পাথেয়ও নেই । স্থান তার অপরিচিত, পথ অজ্ঞাত, গন্তব্যস্থল অতিশয় দূরে আর তার দৃষ্টিপথে কোনো ঘরবাড়ি অথবা জনমানস নেই যা দেখে তাঁর প্রাণে উৎসাহ সঞ্চার হয় । সারাদিন চলার ফলে সে ক্লান্ত হয়ে পড়েছে আর তার মধ্যে এগিয়ে যাওয়ার শক্তিরও ঘাটতি দেখা দিয়েছে । চারদিকে রাতের অন্ধকার যেন চেপে বসেছে । হিংস্র পশুদের চিৎকার শোনা যাচ্ছে, তাদের আক্রমণেরও ভয় আছে এবং ক্ষুধায়-তৃষ্ণায় দেহ অবসন্ন হয়ে পড়েছে । এতক্ষণ আমি কেবল স্থূল দেহ ও স্থূল জগতের দৃষ্টিতে পরিস্থিতির বর্ণনা করেছি । এর উপরে অতিরিক্ত মানসিক ও অন্যান্য অশান্তিও হতে পারে । এমন দুরবস্থার মধ্যে পড়ে সেই ব্যক্তির কেমন অনুভূতি হবে তা সকলেই অনুমান করতে পারে! এই রকম ঘোর বিপদের সময়ে যখন তার আসন্ন মরণের করাল ছায়া সামনে উপস্থিত তখন যদি সে হঠাৎ দেখে যে এক দিব্য জ্যোতির্ময় মূর্তি স্নিগ্ধ করুণা ও প্রশান্ত দৃষ্টিমাখা নয়নে আচমকা আবির্ভূত হয়ে তার সমস্ত ভয় হরণ করে তাকে আশ্বস্ত করে বলে—</p>
<p class="Text">‘বৎস ! তুমি কেন ভয় পাচ্ছ ; দেখো, সম্মুখে আলো জ্বলছে, ওইখানে যাও । তোমার সকল অভাব দূর হয়ে যাবে । আমি তো তোমার সঙ্গেই আছি, ভয় পাওয়ার কোনো কারণ নেই ।’ এই আশ্বাস শুনে সে যদি দেখে যে সত্যই সম্মুখে পর্ণকুটিরে প্রদীপ জ্বলছে আর সেখানে এক ব্যক্তি যেন তারই প্রতীক্ষায় বসেও আছে ; যদি সে সেখানে আশ্রয় পায়, ক্ষুধা-নিবৃত্তির জন্য মনের মতো খাদ্য পায়, ভয় থেকে ত্রাণ পায়, গন্তব্যস্থানের পথ পায় ও পথে যাওয়ার সঙ্গী পায় তাহলে তার চিত্তে কেমন ভাবের উদয় হবে ? সে যতই নাস্তিক বা সংশয় আক্রান্তচিত্ত হোক না কেন, তাকে মাথা নত করে স্বীকার করতেই হবে যে, মানবীয় বিচার সীমার বাইরে কোনো লোকাতীত শক্তি অবশ্যই বর্তমান যা অসীম ও মঙ্গলময়, যা সতত মানুষের উপর লক্ষ্য রাখে  আর বিষম বিপদের সময়ে পরম স্নেহময় পিতার মতো আবির্ভূত হয়ে তাকে রক্ষা করে । এই শক্তিকে কেউ ঈশ্বর বা অন্য নামে ডাকতে পারে, তাতে কিছু এসে-যায় না কিন্তু এটি যে এক অলৌকিক শক্তিবিশেষ, যা চৈতন্যময়, প্রেমময় ও সর্বদিক দিয়ে অসাধারণ, তা স্বীকার করে নিতেই হবে । এভাবে বস্তুতঃ প্রকারান্তরে ঈশ্বরের অস্তিত্ব স্বীকার করে নেওয়াই হলো । অবশ্যই এর দ্বারা কেউ সুস্পষ্টভাবে ঈশ্বরে বিশ্বাস করতে পারে, আবার নাও করতে পারে । এইরূপ বহু ঘটনা মানব জীবনে ঘটে যায়, যা লৌকিক কার্য-কারণ দ্বারা বোঝানো সম্ভব নয় এবং যার একমাত্র লক্ষ্য মানবকল্যাণ হয়ে থাকে ।</p>
<p class="Text">এই প্রসঙ্গে আমি সাধক জীবনের সাধনার কথা বলব না, কারণ যাঁরা প্রকৃত সাধক, যাঁরা সাধনার রাজ্যে প্রবেশ করে আধ্যাত্মিক পথে অগ্রসররত ; তাঁদের ভগবদ্শক্তি ও ভগবদ্সত্তার অনুভূতি শত-সহস্রবার হয়ে থাকে । যাঁরা প্রকৃত সাধক, তাঁরা সরল বিশ্বাসে সাধনায় প্রবৃত্ত হলেও ক্রমশঃ এমন অভিজ্ঞতা ও শক্তি সঞ্চয় করতে করতে এগিয়ে যান যে তাঁদের ঈশ্বরে বিশ্বাস কেবল প্রাথমিক অন্ধবিশ্বাসেই আবদ্ধ থাকে না, বরং অভিজ্ঞতা ও শক্তি দ্বারা ঈশ্বরের প্রতি এই বিশ্বাস বিশেষভাবে সুপ্রতিষ্ঠিত হয় ।.............</p>
<p class="Text">দ্বিতীয় প্রশ্ন করা হয়েছে—ভগবানে বিশ্বাস না করলে কী ক্ষতি  ? এই প্রশ্নের উত্তরে আমার এইটুকু বলা যে ‘যদি ভগবানে বিশ্বাস করবার কোনো আধ্যাত্মিক মূল্য থাকে তাহলে তো মানতেই হয় যে বিশ্বাস না করলে ক্ষতি অবশ্যই হয় ।’ কিন্তু এই কথা সত্য যে, বিশ্বাস যে ভাবে জোর করে উৎপন্ন হয় না সেইভাবেই অবিশ্বাসও যুক্তি-তর্কে দূর করা যায় না । আগেই বলা হয়েছে যে মানব যখন নিজের অহংকারের সীমায় এসে ভাবে যে কোনো অচিন্ত্যশক্তির প্রতিঘাতে তার পুরুষার্থ পদে পদে লাঞ্ছিত হচ্ছে আর যখন সে এই অনুভূতি লাভ করে যে, —যাকে আমরা বাহ্য জগৎ বলি তার শক্তিও পরিমিত ও সীমিত, তখন স্বভাবত তার ব্যাকুল চিত্ত বিশ্ব-ব্রহ্মাণ্ডকে অতিক্রম করে এক অসীম তত্ত্বের দিকে ছোটে । কিন্তু যতক্ষণ প্রাকৃতিক ক্রমবিকাশের নিয়মানুসার এইপ্রকার অবস্থা না হয়, ততক্ষণ জোর করে ভগবানে বিশ্বাস ধারণ করবার চেষ্টা নিষ্ফল প্রয়াসমাত্র হয় । যদিও ভগবানে বিশ্বাস করে মঙ্গল সোপানে পদার্পণ করে ধীরে ধীরে পরম মঙ্গলের পথে অগ্রসর হওয়ার উপায় সহজেই হয়ে যায় তবুও যতক্ষণ তা নিজ চিত্তে উদিত না হয় ততক্ষণ পর্যন্ত বিশ্বাসে ক্ষতি হলেও তাকে স্বাভাবিকভাবেই নতমস্তকে গ্রহণ করতে হয় । কেউ ভগবানে বিশ্বাস করে আর কেউ করে না—ভেবে দেখলে বোঝা যাবে যে, দুই-ই ভগবানের মঙ্গলময় বিধানের অন্তর্গত । ঈশ্বরে বিশ্বাস ধারণ না করাও তাঁর নিয়মের বহির্ভূত নয় । আজ যাঁরা সৌভাগ্যবশে বিশ্বাসের সোপানে পদার্পণ করবার অধিকার লাভ করেছেন, যদি তাঁদের সুদীর্ঘ অতীত জীবনের ইতিহাস অন্বেষণ করা যায় তাহলে জ্ঞাত হবে যে তাঁরাও এককালে অবিশ্বাসী ছিলেন । সকলেই সৃষ্টির সূচনা থেকে ভগবানে বিশ্বাস ধারণ করে সংসারক্ষেত্রে আসে না । প্রথমে উদাসীনতা থাকে আর সেই উদাসীনতা পরে অবিশ্বাসে পরিণত হয় আর শেষে সেই অবিশ্বাস বিশ্বাসের জ্যোতিতে দেদীপ্যমান হয়ে ওঠে । যাদের মধ্যে অন্তর্দৃষ্টি থাকে তারা অপরের বাহ্য আচার এবং স্থূল আচরণ দেখে তাঁদের চিত্তের শুদ্ধতার পরিমাপ করে না । তারা জানে যে আজ যাঁরা অবিশ্বাসী তাঁরাই নিজ ভোগ পূর্ণ হলে ও নিবৃত্তিমুখ গতির পূর্বাভাস লাভ করে অনন্য ভক্তরূপে উন্নত হয়ে ওঠেন । প্রাচীন খ্রিস্টান সংঘের ইতিহাস পর্যালোচনা করলে দেখা যায় যে ‘<span class="char-style-override-3">পল</span>’কে এক সময়ে খ্রিস্টানদের ঘোর বিদ্বেষী মনে করা হত আর তিনিই পরে খ্রিস্টানদের মধ্যে যিশুর অন্তরঙ্গ ভক্তরূপে পরিচিত হয়েছিলেন । সকল ধর্মের ইতিহাসে এইরূপ প্রচুর উদাহরণ রয়েছে ।</p>
<p class="Text">এতক্ষণ যা বললাম তাতে যেন কেউ ভাববেন না যে, আমি অবিশ্বাসের সমর্থনে কথা বলছি । আমার বলার তাৎপর্য কেবল এই যে, মানুষের জীবনে অবিশ্বাসেরও একটি সময়-সীমা থাকে । অবিশ্বাসও পরিণামে বিশ্বাসের রূপ ধারণ করে । তাই বস্তুতঃ তা ক্ষতিকর নয় কিন্তু যারা অদূরদর্শী তারা বর্তমান অবস্থাকেই শেষ কথা মনে করেন আর বলে থাকেন যে ভগবানে বিশ্বাস না করলে ক্ষতি হওয়ার সম্ভাবনা থাকে ।</p>
<p class="Text">সুতরাং সূক্ষ্ম দৃষ্টিসম্পন্ন জ্ঞানীর দিব্য দৃষ্টির সম্মুখে, অবিশ্বাসেরও এক মর্যাদা থাকে । অবশ্যই লৌকিক অপূর্ণ দৃষ্টিতে অবিশ্বাসের দোষ ও অপকার সুস্পষ্টভাবে দৃষ্টিগোচর হয় ।</p>
<p class="Text">ঈশ্বরে বিশ্বাস না করলে ক্ষতি কী ? —এই প্রশ্নের উত্তরে বলা যায় যে, পরমার্থ দৃষ্টিতে ক্ষতিকর হলেও এই অবিশ্বাস ভবিষ্যতে উন্নতির জন্য আবশ্যক হওয়ায় এই ক্ষতিকে বস্তুত ক্ষতি মনে করা উচিত নয় । ঈশ্বরের অস্তিত্বে অবিশ্বাস যদি বিশ্বাসের পূর্বাবস্থা হয় তাহলে তো সেই ক্ষতিকে সাময়িক বলতে হবে কিন্তু পরিণামের দৃষ্টিতে তা অবশ্যই গ্রহণীয় ; কিন্তু ব্যবহারিক দৃষ্টিতে ঈশ্বরে অবিশ্বাস করা প্রবল অনিষ্ট ডেকে আনে । যিশু বলেছেন—</p>
<p class="Text">He that believeth and is baptised shall be saved but he that believeth not shall be condemned. (Aristion's Appendix Mark 16-16)</p>
<p class="Text">অর্থাৎ যার চিত্তে বিশ্বাসের আগমন হয়েছে আর যে ভগবৎ শক্তি দ্বারা অভিষিক্ত হয়ে গিয়েছে সে জগতে উত্তীর্ণ হয়ে যায় কিন্তু যে অবিশ্বাসী, তাকে ভয়ানক দুর্গতি ভোগ করতে হয় । গীতায় বলা আছে—‘<span class="char-style-override-3">সংশয়াত্মা বিনশ্যতি</span>’(অধ্যায় ৪, শ্লোক ৪০) । এইভাবেই সকল ধর্মে বিশ্বাসের প্রশংসা ও অবিশ্বাসের নিন্দা করা হয়েছে । .............................</p>
<p class="Text">প্রশ্নকর্তার তৃতীয় প্রশ্ন—ঈশ্বরের অস্তিত্বে কী কী প্রমাণ আছে ?  এই প্রশ্নের উত্তর দানের পূর্বে বলা দরকার যে সাংসারিক বিচার-দৃষ্টিতে ঈশ্বরের সিদ্ধি (সমর্থনে) অথবা খণ্ডনে (বিপক্ষে) যে সকল যুক্তি দেওয়া হবে তার মধ্যে কোনোটাই ঐকান্তিকভাবে সর্বত্র স্বীকৃত হতে পারে না ?.....................</p>
<p class="Text">কর্ম থেকেই ফল হয় তা ঠিক কিন্তু অচেতন কর্ম কেবল জড়-শক্তি  তা কোনো সর্বজ্ঞ, সর্বদর্শী, চৈতন্যময় সত্তার সান্নিধ্য আর প্রেরণা ছাড়া পরিচালিত হতে পারে না । লৌকিক জগতেও জড়-শক্তির স্বাধীনতা কোথাও উপলব্ধ হয় না । কর্তা পিছনে না থাকলে কারণ বা যন্ত্র আপনা-আপনি কোনো কাের্য প্রবৃত্ত বা নিবৃত্ত হতে পারে না । জড় শক্তি কেবল কারণ অথবা যন্ত্রমাত্র—তা সকলেই জানে । এটা সত্য যে অগ্নিতে দাহিকা শক্তি থাকে আর এও সত্য যে তা স্বধর্মেই দাহ্যবস্তুকে দগ্ধ করে, কিন্তু কোনো নির্দিষ্ট বস্তুকে দগ্ধ করবার জন্য অগ্নির জন্য এক চৈতন্যময় পুরুষের দরকার হয় । অগ্নি আপনা-আপনি স্বতঃপ্রেরিত হয়ে কোনো নির্দিষ্ট বস্তুকে দগ্ধ করতে পারে না । কর্মশক্তিই এইরূপ অগ্নিসম জড় শক্তি যা দিয়ে স্বাভাবিক নিয়মানুসারে সুখ-দুঃখ উৎপন্ন হয় । অবশ্যই যে আধারে কর্ম সঞ্চিত হয়, সুখ-দুঃখের ভোগও সেই আধার অনুসারেই হয়, তা বলবার প্রয়োজন নেই কিন্তু স্বভাবের নিয়মানুসারে ফল উৎপন্ন হয়েও তার ভোগ্যরূপে আবির্ভাব হওয়া কোনো প্রবলতর শক্তি দ্বারা নিয়ন্ত্রিত হয় অর্থাৎ কর্ম থেকে ফল হয়েও তাকে ব্যবহার ক্ষেত্রে আনয়নের জন্য কোনো ইচ্ছাশক্তিসম্পন্ন প্রবল সত্তার প্রেরণা প্রয়োজন হয় । জগতের অন্তর্যামীরূপে যে ব্যাপক আত্মা অথবা চৈতন্য ইচ্ছাশক্তির একমাত্র অধিষ্ঠান, তার সংকল্পেই জীব কর্মানুসার ফল লাভ করে । তাই কর্মের সাক্ষী ও ভোগের সাক্ষী এবং তারই ঈক্ষণে কর্ম ভোগরূপে পরিণত হয়ে ভোক্তার নিকট উপস্থিত হয়, তাই তাকে ভোক্তার কর্মফলদাতা বলা হয় । কর্মশক্তির পিছনে তাকে প্রেরণা দান করবার জন্য যে চৈতন্যময় সত্তা বর্তমান তাই হলেন ঈশ্বর ।</p>
<p class="Text">জীব যে কর্ম করে তার মূলেও রয়েছে ঈশ্বরের সত্তা এবং যে ফলভোগ করে তারও মূলে রয়েছে সেই ঈশ্বরের সত্তা । চিন্তার মূলে এই বিশুদ্ধ চৈতন্যভাবনা না থাকলে এক দিকে যেমন কর্মসম্পাদন হয় না, অন্য দিকে ফল ভোগও হতে পারে না ।</p>
<p class="Text">এই সত্তার প্রেরণা কেমন, তা দৃষ্টান্ত দ্বারা বলা হচ্ছে । যেমন সূর্যালোকে দৃষ্টিশক্তিসম্পন্ন ব্যক্তি নানা রকম রং দেখে । এই দেখার মূলে দৃশ্য বস্তুর প্রকারভেদ থাকে এবং দ্রষ্টার দৃক্শক্তিও থাকে কিন্তু তা থাকলেও এইরূপ বিচিত্র রং দেখা যায় না যদি না বস্তু উজ্জ্বল আলোকে আলোকিত না হয় । এইভাবে জীব যে কর্ম করে তার ফলও সে ভোগ করে তবুও ঈশ্বরের চৈতন্যময় সত্তায় প্রতিষ্ঠিত না থাকলে কর্ম ও ভোগ—দুইই অসম্ভব হয়ে থাকে । যে ঈশ্বরের সত্তাকে স্বীকার না করে কেবল কর্ম দ্বারাই ফলের উৎপত্তি মানে তার জন্য ভোগে তারতম্যকে প্রমাণ করা অতিশয় কঠিন হয় ।..........................</p>
<p class="Text">প্রশ্নকর্তা চতুর্থ প্রশ্নে জিজ্ঞাসা করেছেন যে আমার ব্যক্তিগত জীবনে এমন ঘটনা কী ঘটেছে যা ঈশ্বরের সত্তা অথবা তাঁর করুণার প্রতি বিশ্বাস সুদৃঢ় করেছে ?</p>
<p class="Text">আমি তো পূর্বেই বলেছি যে ব্যক্তিগত অনুভূতি সর্বসমক্ষে প্রকাশ করতে চাই না । শুধু এইটুকুই বলতে পারি যে, ভালোভাবে তাঁকে ডাকলে তাঁর কাছ থেকে যে উত্তর পাওয়া যায় তা সুনিশ্চিত । এমন কঠিন বিপদ হতে আমি অনেকবার অলৌকিক উপায়ে রক্ষা পেয়েছি যা লৌকিক উপায়ে কখনো সম্ভব নয় । তা মনে আসতেই তাঁর করুণা ও প্রেম চিত্তকে অভিভূত করে দেয় । জ্ঞান রাজ্যে, কর্মভূমিতে  ও ভাবমন্দিরে তাঁরই মঙ্গলময় সত্তা এবং শক্তিকে প্রতিনিয়ত আমি কত রূপে যে অনুভব করি তা বর্ণনা করে শেষ করা যাবে না ।</p>
<p class="Text">এই সকল বিষয় এত গুহ্য ও গোপনীয় যে তার সম্বন্ধে কারও সঙ্গে আলোচনা করতে প্রবৃত্তি হয় না । আমার ব্যক্তিগত প্রকৃতি এক দিকে যেমন বিশ্বাসপরায়ণ অন্য দিকে তেমনই সংশয় প্রবণ । অতএব আমি আমার জীবনে যা কিছু উপলব্ধি করেছি তা সুকঠিনভাবে সব প্রকারের প্রমাণের কষ্টিপাথরে যাচাই না করে কখনও সত্য বলে গ্রহণ করিনি । আমার বিশ্বাসে যা সত্য তা সতত সত্য । অতএব পরীক্ষা করলে তার উজ্জ্বলতা বৃদ্ধি পায়, কমে না । প্রতিভাসিক সত্তা থেকে ব্যবহারিক সত্তাকে জ্ঞানালোকে পৃথক করে জানতে না পারলে পরমার্থ সত্য অভিমুখে অগ্রসর হওয়া যায় না । শ্রীভগবানের কৃপা ও সদ্গুরুর অনুগ্রহে এই ক্ষুদ্র হৃদয়ে প্রতিভাস থেকে ব্যবহার ও ব্যবহার থেকে পরমার্থ অভিমুখে গমন করবার কিছু পথ জানা গিয়েছে ও কিছু পথ উন্মুক্ত হয়েছে । কিন্তু নিজ পুরুষার্থরূপ উদ্যমের সাহায্যে যখন নিত্য প্রকৃতি অন্তরে জেগে উঠবে তখন স্বভাবের স্রোতে চলতে চলতে প্রত্যেক স্তরে তা উপলব্ধি করতে পারব এবং সোপান পরম্পরায় কর্ম, জ্ঞান, ভক্তি ও প্রেমরূপে নিত্য যোগের বিকাশে অখণ্ড সত্তাযুক্ত, জ্ঞানময় ও আনন্দময় স্বরূপকে লাভ করে পরিশেষে লীলাবসানে তাঁর সর্বভাবময় কিন্তু সর্বভাবাতীত পরমরূপে স্থিত হতে পারব  —<span class="char-style-override-3">গুরোঃ কৃপৈব কেবলম্</span> ।<span class="char-style-override-10" xml:lang="en-GB"></span></p>


<p class="Page-Break"> </p>
<p class="First-End-Page" id="toc_marker-10" xml:lang="en-GB">শেষ পাতা</p>

