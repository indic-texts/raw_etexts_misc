
<p class="First-End-Page para-style-override-1" id="toc_marker-1" xml:lang="en-GB">প্রথম পাতা</p>
<p class="Titel-Page---Shri-Hari">॥ শ্রীহরিঃ॥</p>
<p class="Title-Page---Book-Name para-style-override-2">শ্রীমদ্ভগবদ্গীতা</p>
<p class="Title-page---sub-title">শ্লোকার্থসহ</p>
<p class="Title-Page---Book-Name-Hindi">श्रीमद्भगवद्गीता (भाषाटीकासहित) – बंगला</p>
<p class="Title-Page---Tavmev-Mata--pita"> </p>
<p class="Title-Page---Tavmev-Mata--pita">ত্বমেব মাতা চ পিতা ত্বমেব</p>
<p class="Title-Page---Tavmev-Mata--pita">ত্বমেব বন্ধুশ্চ সখা ত্বমেব ।</p>
<p class="Title-Page---Tavmev-Mata--pita">ত্বমেব বিদ্যা দ্রবিণং ত্বমেব</p>
<p class="Title-Page---Tavmev-Mata--pita">ত্বমেব সর্বং মম দেবদেব ॥</p>
<p class="Title-Page---Author-Name para-style-override-3"> </p>
<p class="Title-Page---Gita-Seva-Trust">গীতা সেবা ট্রাস্ট</p>


<p class="Page-Break"> </p>
<p class="Chapter-Heading" id="toc_marker-3">গীতার মহিমা</p>
<p class="Text">প্রকৃতপক্ষে শ্রীমদ্ভগবদ্গীতার মাহাত্ম্য বাক্য দ্বারা বর্ণনা করবার সামর্থ্য কারও নেই কারণ এটি এক পরম রহস্যময় গ্রন্থ । এতে সমস্ত বেদের সার সংগ্রহ করা হয়েছে । এর সংস্কত ভাষা এত সুন্দর ও সরল যে একটু চেষ্টা করলেই মানুষ সহজেই এটি বুঝতে সক্ষম হয় । কিন্তু এর বিষয়বস্তু এতো গভীর যে আজীবন নিত্য গভীরভাবে অধ্যয়ন করলেও তার অন্ত পাওয়া যায় না । প্রতিদিনই নতুন ভাব উদ্ভূত হতে থাকে, ফলে সর্বদাই এর অভিনবত্ব বজায় থাকে এবং একাগ্র-চিত্তে, শ্রদ্ধা-ভক্তি সহকারে গভীর মনোনিবেশ করলে এর প্রতিটি পদ যে পরম রহস্যে পূর্ণ তা সহজেই অনুভূত হয় । ভগবানের গুণ, প্রভাব এবং মর্ম এই গীতাশাস্ত্রে যেভাবে বর্ণনা করা হয়েছে, অন্যান্য শাস্ত্রে সেরূপ পাওয়া কঠিন । কারণ প্রায় সকল গ্রন্থেই কিছু না কিছু সাংসারিক বিষয়ের আলোচনা থাকে । ভগবান ‘শ্রীমদ্ভগবদ্গীতা’ রূপ এমন একটি অনুপম শাস্ত্র উপদেশ করেছেন যার একটি শব্দও সদুপদেশশূন্য নয় । শ্রীবেদব্যাস মহাভারতে গীতা বিবৃত করার পর বলেছেন— </p>
<p class="SHLOK-Black">গীতা সুগীতা কর্তব্যা কিমন্যৈঃ শাস্ত্রবিস্তরৈঃ ।</p>
<p class="SHLOK-Black">যা স্বয়ং পদ্মনাভস্য মুখপদ্মাদ্বিনিঃসৃতা ॥</p>
<p class="Text">‘গীতা ঠিক ঠিক বুঝে অধ্যয়ন করে ভাবসহ তার অর্থ চিত্তে ধারণ করা প্রধান কর্তব্য, যা স্বয়ং পদ্মনাভ ভগবান বিষ্ণুর মুখারবিন্দ নিঃসৃত অতএব অন্যান্য শাস্ত্রাদির বিস্তারিত ব্যাখ্যার কী প্রয়োজন ?’ স্বয়ং ভগবানও এর মাহাত্ম্য বর্ণনা করেছেন (অষ্টাদশ অধ্যায়ের ৬৮ থেকে ৭১ শ্লোক পর্যন্ত) ।</p>
<p class="Text">এই গীতাশাস্ত্রে মনুষ্যমাত্রেরই অধিকার, তা তিনি যে কোনো বর্ণ, আশ্রমের হোন না কেন, কিন্তু তাঁর অবশ্যই ভগবানে শ্রদ্ধাযুক্ত এবং ভক্তিসম্পন্ন হওয়া চাই । কারণ ভগবান তাঁর ভক্তদের মধ্যেই এটিকে প্রচার করবার নির্দেশ দিয়েছেন এবং বলেছেন যে স্ত্রী, বৈশ্য, শূদ্র এবং পাপ-যোনি ব্যক্তিও যদি তাঁর শরণাগত হয় তা হলে তারা পরমগতি প্রাপ্ত হবে (অধ্যায় ৯ শ্লোক ৩২), নিজ নিজ স্বাভাবিক কর্ম দ্বারা ভগবানের পূজা করে মানুষ পরম সিদ্ধিলাভ করে (অ. ১৮ শ্লোক ৪৬)—এই সব কথা বিচার করলে বোঝা যায় যে সকলেরই পরমাত্মপ্রাপ্তিতে অধিকার আছে ।</p>
<p class="Text">কিন্তু এর মর্ম না বুঝে যারা শুধুমাত্র গীতার নাম শুনেছে, তারা অনেকেই বলে থাকে যে গীতা কেবলমাত্র সন্ন্যাসীদের জন্য, তারা নিজ সন্তানদের সেই ভয়ে গীতা পাঠ করতে দেয় না, যদি গীতা-জ্ঞানের প্রভাবে তাদের সন্তানেরা সন্ন্যাসী হয়ে যায় ! কিন্তু তাদের চিন্তা করে দেখা উচিত যে, মোহবশতঃ ক্ষাত্রধর্মে বিমুখ হয়ে ভিক্ষান্নে জীবন নির্বাহ করতে প্রস্তুত অর্জুনও পরম রহস্যময় গীতার উপদেশে আজীবন গৃহে থেকে নিজ কর্তব্য পালন করেছিলেন । অতএব সেই গীতাশাস্ত্রের এরূপ বিপরীত পরিণাম হওয়া কীরূপে সম্ভব ?</p>
<p class="Text">অতএব কল্যাণকামী মানুষের উচিত, মোহ ত্যাগ করে অতিশয় শ্রদ্ধা-ভক্তি সহকারে নিজ সন্তানদের অর্থ ও ভাবসহ গীতা অধ্যয়ন করানো এবং নিজেও এটির পঠন-পাঠন-মনন করে ভগবানের নির্দেশানুযায়ী সাধন ভজনে তৎপর হওয়া, কারণ এই অত্যন্ত দুর্লভ মনুষ্য-দেহ লাভ করে জীবনের এক মুহূর্তও দুঃখমূলক ক্ষণভঙ্গুর ভোগে নষ্ট করা উচিত নয় ।</p>


<p class="Page-Break"> </p>
<p class="Chapter-Heading" id="toc_marker-4">গীতার প্রধান বিষয়</p>
<p class="Text">গীতায় ভগবান তাঁকে লাভ করবার পক্ষে উপযোগী দুটি প্রধান মার্গের কথা বলেছেন, এক—সাংখ্যযোগ, দুই—কর্মযোগ । তার মধ্যে—</p>
<p class="Text">১) সমস্ত পদার্থ মৃগতৃষ্ণার জলের ন্যায় অথবা স্বপ্নের সৃষ্টির ন্যায় মায়াময় হওয়ায় মায়ার কার্যরূপ সমস্ত গুণই গুণসমূহে প্রবৃত্ত হচ্ছে, এরূপ বুঝে মন, ইন্দ্রিয়সমূহ এবং শরীর দ্বারা কৃত সমস্ত কর্মে কর্তৃত্বভাব-বর্জিত হওয়া (অ. ৫ শ্লোক ৮,৯) এবং সর্বব্যাপী সচ্চিদানন্দঘন পরমাত্মার স্বরূপে একীভাবে নিত্য অবস্থিত হয়ে একমাত্র সচ্চিদানন্দঘন বাসুদেব ভিন্ন অন্য কিছুরই অস্তিত্ব না থাকার ভাব রাখা, এটিই হল সাংখ্যযোগের সাধন ।</p>
<p class="Text">২) সবকিছুই ভগবানের মনে করে সফলতায়- বিফলতায় সমত্ব-ভাব রেখে আসক্তি ও ফলাকাঙ্ক্ষা ত্যাগ করে ভগবৎ-নির্দেশানুযায়ী কেবল ভগবানের জন্যই সমস্ত কর্মের আচরণ করা (অ. ২ শ্লোক ৪৮, অ. ৫ শ্লোক ১০) এবং শ্রদ্ধা-ভক্তি সহকারে কায়মনোবাক্যে সর্বপ্রকারে ভগবানের শরণাগত হয়ে তাঁর নাম, গুণ এবং প্রভাবসহ নিত্য অনুধ্যান (অ.৬ শ্লোক ৪৭), এটিই হল কর্মযোগের সাধন । </p>
<p class="Text">উপরিউক্ত দুটি সাধনের পরিণাম এক হওয়ায় এই দুটিকে প্রকৃতপক্ষে অভিন্ন বলে মনে করা হয় (অ. ৫ শ্লোক ৪-৫) । কিন্তু সাধনকালে অধিকারী-ভেদে দুটির পার্থক্য থাকায় দুটি পথকে পৃথক পৃথক বলে জানানো হয়েছে (অ.৩ শ্লোক ৩) । সেইজন্য একজন ব্যক্তি একই সময়ে এই দুটি পথে অগ্রসর হতে পারে না । যেমন, গঙ্গায় যাবার দুটি রাস্তা থাকলেও একজন ব্যক্তি একই সময়ে দুটি পথ ব্যবহার করতে সক্ষম হন না । উক্ত সাধনদ্বয়ের মধ্যে কর্মযোগের সাধন সন্ন্যাস-আশ্রমে পালন করা যায় না ; কারণ সন্ন্যাস-আশ্রমে কর্মকে বাহ্যিকরূপেও ত্যাগ করার কথা বলা হয়েছে এবং সাংখ্যযোগের সাধন সমস্ত আশ্রমেই হতে পারে ।</p>
<p class="Text">যদি বলা হয়, ভগবান সাংখ্যযোগকে সন্ন্যাসের নামে বলেছেন, অতএব সন্ন্যাস আশ্রমেই এটির পালন করা সম্ভব, গার্হস্থ্যে সম্ভব নয়, তা কিন্তু ঠিক নয় কারণ দ্বিতীয় অধ্যায়ে একাদশ শ্লোক হতে ত্রিশতম শ্লোক পর্যন্ত যে সাংখ্যনিষ্ঠার উপদেশ করা হয়েছে, সেই অনুসারেই ভগবান বিভিন্ন স্থানে অর্জুনকে যুদ্ধ করবার প্রয়োজনীয়তার কথা বলেছেন । যদি গার্হস্থ্য ধর্মে সাংখ্যযোগের অধিকারই না থাকতো তা হলে ভগবান এরূপ বলতেন কীভাবে ? তবে এই বিশেষত্ব অবশ্যই রয়েছে যে সাংখ্যমার্গের অধিকারীর দেহাভিমান বর্জিত হওয়া চাই কারণ যতক্ষণ দেহে অহংভাব থাকে, ততক্ষণ সাংখ্যযোগের সাধন ঠিকমতো বোধগম্য হয় না । সেইজন্য ভগবান সাংখ্যযোগকে কঠিন বলে জানিয়েছেন (অ. ৫ শ্লোক ৬) এবং কর্মযোগের সাধন সহজ হওয়ায় তিনি অর্জুনকে স্থানে স্থানে নিরন্তর তাঁকে স্মরণে রেখে কর্মযোগের আচরণ করার নির্দেশ দিয়েছেন ।</p>
<p class="Sub-Heading" xml:lang="en-US">গীতার ধ্যান</p>
<p class="SHLOK-Black">ওঁ পার্থায় প্রতিবোধিতাং ভগবতা নারায়ণেন স্বয়ং</p>
<p class="SHLOK-Black">ব্যাসেন গ্রথিতাং পুরাণমুনিনা মধ্যেমহাভারতম্ ।</p>
<p class="SHLOK-Black">অদ্বৈতামৃতবর্ষিণীং ভগবতীমষ্টাদশাধ্যায়িনীম্</p>
<p class="SHLOK-Black">অম্ব ত্বামনুসন্দধামি ভগবদ্গীতে ভবদ্বেষিণীম্ ॥ ১</p>
<p class="Text">হে জননী ভগবদ্গীতা ! আপনি স্বয়ং ভগবান শ্রীকৃষ্ণ কর্তৃক অর্জুনকে কথিতা, প্রাচীন মহর্ষি ব্যাসদেব কর্তৃক মহাভারতের মধ্যে ভীষ্মপর্বে (২৫ হতে ৪২ পর্যন্ত আঠারো অধ্যায়ে) গ্রথিতা, অষ্টাদশ-অধ্যায়-রূপিণী, অদ্বৈততত্ত্বরূপ-অমৃতবর্ষিণী ও সংসার-মল-নাশিনী ভগবতী, আমি আপনার ধ্যান করি ।</p>
<p class="SHLOK-Black">নমোঽস্তু তে ব্যাস বিশালবুদ্ধে </p>
<p class="SHLOK-Black"> ফুল্লারবিন্দায়তপত্রনেত্র ।</p>
<p class="SHLOK-Black">যেন ত্বয়া ভারততৈলপূর্ণঃ</p>
<p class="SHLOK-Black"> প্রজ্বালিতো জ্ঞানময়ঃ প্রদীপঃ ॥ ২</p>
<p class="Text">হে মহামতি ব্যাসদেব ! আপনার নয়নযুগল প্রস্ফুটিত-পদ্মপত্রসদৃশ বিশাল, আপনি মহাভারতরূপ তৈলপূর্ণ জ্ঞানময় প্রদীপ প্রজ্বলিত করেছেন, আমি আপনাকে প্রণাম করি ।</p>
<p class="SHLOK-Black">প্রপন্নপারিজাতায় তোত্রবেত্রৈকপাণয়ে ।</p>
<p class="SHLOK-Black">জ্ঞানমুদ্রায় কৃষ্ণায় গীতামৃতদুহে নমঃ ॥ ৩</p>
<p class="Text">শরণাগতের কল্পবৃক্ষতুল্য, অশ্বচালনহেতু এক হস্তে চাবুক ও লাগামধারী, গীতারূপ অমৃতদোহনকারী ও জ্ঞানমুদ্রা-যুক্ত ভগবান শ্রীকৃষ্ণকে আমি প্রণাম করি ।</p>
<p class="SHLOK-Black">সর্বোপনিষদো গাবো দোগ্ধা গোপালনন্দনঃ ।</p>
<p class="SHLOK-Black">পার্থো বৎসঃ সুধীর্ভোক্তা দুগ্ধং গীতামৃতং মহৎ ॥ ৪</p>
<p class="Text">উপনিষদ্সমূহ গাভী, গোপালনন্দন শ্রীকৃষ্ণ তার দোহক, অর্জুন গো-বৎস, এই মহৎ গীতামৃত সেই গাভীর দুগ্ধ আর শুদ্ধ-বুদ্ধিসম্পন্ন সুধীজন তার ভোক্তা । ৬</p>
<p class="SHLOK-Black">বসুদেবসুতং দেবং কংসচাণূরমর্দনম্ ।</p>
<p class="SHLOK-Black">দেবকীপরমানন্দং কৃষ্ণং বন্দে জগদ্গুরুম্ ॥ ৫</p>
<p class="Text">কংস ও চাণূর নামক দ্বৈত্যদ্বয়-বিনাশী, জননী দেবকীর পরমানন্দদায়ক, বসুদেবপুত্র জগদ্গুরু ভগবান শ্রীকৃষ্ণকে আমি বন্দনা করি ।</p>
<p class="SHLOK-Black">ভীষ্মদ্রোণতটা জয়দ্রথজলা গান্ধারনীলোৎপলা,</p>
<p class="SHLOK-Black">শল্যগ্রাহবতী কৃপেণ বহনী কর্ণেন বেলাকুলা ।</p>
<p class="SHLOK-Black">অশ্বত্থামবিকর্ণঘোরমকরা দুের্যাধনাবির্তনী ।</p>
<p class="SHLOK-Black">সোত্তীর্ণা খলু পাণ্ডবৈ রণনদী কৈবর্তকঃ কেশবঃ ॥ ৬</p>
<p class="Text">কুরুক্ষেত্রযুদ্ধরূপ যে নদীতে ভীষ্মদ্রোণরূপ তীরদ্বয়, জয়দ্রথরূপ জল, গান্ধাররাজরূপ (পিচ্ছিল) নীল প্রস্তর, শল্যরূপ কুমীর, কৃপরূপ খরস্রোত, কর্ণরূপ উত্তাল তরঙ্গ, অশ্বত্থামা ও বিকর্ণরূপ ভয়ঙ্কর মকরদ্বয় এবং দুের্যাধনরূপ আবর্ত ছিল, ভগবান শ্রীকৃষ্ণ কর্ণধার হওয়ায় পাণ্ডবগণ সেই রণনদী নিশ্চিতরূপে উত্তীর্ণ হয়েছিলেন ।</p>
<p class="SHLOK-Black">পারাশর্যবচঃসরোজমমলং গীতার্থগন্ধোৎকটং</p>
<p class="SHLOK-Black">নানাখ্যানককেশরং হরিকথাসম্বোধনাবোধিতম্ ।</p>
<p class="SHLOK-Black">লোকে সজ্জনট্পদৈরহরহঃ পেপীয়মানং মুদা</p>
<p class="SHLOK-Black">ভূয়াদ্ভারতপঙ্কজং কলিমলপ্রধ্বংসি নঃ শ্রেয়সে ॥ ৭</p>
<p class="Text">পরাশরপুত্র ব্যাসদেবের বাক্যরূপ সরোবরজাত, হরিকথা-প্রসঙ্গ দ্বারা প্রস্ফুটিত, নানা আখ্যানরূপ কেশরযুক্ত, যে পদ্মের মধু এই জগতের সজ্জনরূপ ভ্রমরগণ নিত্য পান করেন, কলিকলুষনাশক, গীতারূপ তীব্রসুগন্ধযুক্ত অমল মহাভারতরূপ সেই পদ্ম আমাদের কল্যাণের কারণ হোক ।</p>
<p class="SHLOK-Black">মূকং করোতি বাচালং পঙ্গুং লঙ্ঘয়তে গিরিম্ ।</p>
<p class="SHLOK-Black">যৎকৃপা তমহং বন্দে পরমানন্দমাধবম্ ॥ ৮</p>
<p class="Text">যাঁর কৃপায় বাক্শক্তিহীন বাগ্মী হয় এবং পঙ্গু গিরি লঙ্ঘন করে, আমি সেই পরমানন্দস্বরূপ মাধবকে বন্দনা করি ।</p>
<p class="SHLOK-Black">শান্তাকারং ভুজগশয়নং পদ্মনাভং সুরেশং</p>
<p class="SHLOK-Black">বিশ্বাধারং গগনসদৃশং মেঘবর্ণং শুভাঙ্গম্ ।</p>
<p class="SHLOK-Black">লক্ষ্মীকান্তং কমলনয়নং যোগিভিধ্যানগম্যং</p>
<p class="SHLOK-Black">বন্দে বিষ্ণুং ভবভয়হরং সর্বলোকৈকনাথম্ ॥ ৯</p>
<p class="Text">যাঁর আকৃতি অত্যন্ত শান্ত, যিঁনি শেষনাগরূপ শয্যায় শয়ন করে আছেন, নাভিতে যাঁর পদ্ম, যিনি দেবগণেরও ঈশ্বর এবং সমস্ত জগতের আধার, আকাশের ন্যায় যিনি সর্বব্যাপী, নীল মেঘের ন্যায় যাঁর বর্ণ, যাঁর সমস্ত অঙ্গ অতি সুন্দর, যোগিগণ যাঁকে ধ্যানের সাহায্যে প্রাপ্ত হন, যিনি সকল লোকের স্বামী এবং জন্ম-মৃত্যুরূপ মহাভয় বিনাশকারী—সেই লক্ষ্মীপতি কমলনয়ন ভগবান বিষ্ণুকে আমি মস্তক অবনত করে প্রণাম করি ।</p>
<p class="SHLOK-Black">যং ব্রহ্মা বরুণেন্দ্ররুদ্রমরুতন্ স্তুন্বন্তি দিবৈন্ স্তবৈ-</p>
<p class="SHLOK-Black">র্বেদৈঃ সাঙ্গপদক্রমোপনিষদৈর্গায়ন্তি যং সামগাঃ ।</p>
<p class="SHLOK-Black">ধ্যানাবস্থিততদ্গতেন মনসা পশ্যন্তি যং যোগিনো</p>
<p class="SHLOK-Black">যস্যান্তং ন বিদুঃ সুরাসুরগণা দেবায় তস্মৈ নমঃ ॥ ১০</p>
<p class="Text">ব্রহ্মা, বরুণ, ইন্দ্র, রুদ্র এবং মরুদ্গণ দিব্যস্তোত্র দ্বারা যাঁর স্তব করেন, সামবেদ গায়কগণ অঙ্গ, পদ, ক্রম এবং উপনিষদ্সহ বেদ মন্ত্র দ্বারা যাঁর স্তুতি করে থাকেন, যোগিগণ ধ্যানে স্থিত হয়ে তদ্গতচিত্তে যাঁকে দর্শন করেন ; দেবগণ বা অসুরগণ কেউই যাঁর অন্ত জানেন না, সেই (পরমপুরুষ নারায়ণ)-দেবকে আমি নমস্কার করি ।</p>


<p class="Page-Break"> </p>
<p class="Chapter-Heading" id="toc_marker-5">গীতার প্রধান প্রধান বিষয়ের অনুক্রমণিকা</p>
<p class="Text"><span class="char-style-override-1">অর্জুনবিষাদযোগ-নামক প্রথম অধ্যায়</span></p>
<p class="Text">	শ্লোক	বিষয়</p>
<p class="Text">	১-১১	উভয়পক্ষের সৈন্যদের প্রধান প্রধান সেনাপতিদের গণনা এবং তাঁদের সামর্থ্য নিয়ে আলোচনা ।</p>
<p class="Text">	১২-১৯	উভয়পক্ষের সৈন্যদলের শঙ্খ-ধ্বনির বর্ণনা ।</p>
<p class="Text">	২০-২৭	অর্জুনের সৈন্যদল নিরীক্ষণ করবার প্রসঙ্গ ।</p>
<p class="Text">	২৮-৪৭	মোহে পরিব্যাপ্ত অর্জুনের কাপুরুষতা, স্নেহ ও শোকাবিষ্ট কথা ।</p>
<p class="Text"><span class="char-style-override-1">সাংখ্যযোগ-নামক দ্বিতীয় অধ্যায়</span></p>
<p class="Text">	১-১০	অর্জুনের কাপুরুষতার প্রসঙ্গে শ্রীকৃষ্ণ ও অর্জুনের কথোপকথন ।</p>
<p class="Text">	১১-৩০	সাংখ্যযোগের বর্ণনা ।</p>
<p class="Text">	৩১-৩৮	ক্ষাত্রধর্ম অনুযায়ী যুদ্ধ করবার প্রয়োজনীয়তার নিরূপণ ।</p>
<p class="Text">	৩৯-৫৩	কর্মযোগের বর্ণনা ।</p>
<p class="Text">	৫৪-৭২	স্থিতপ্রজ্ঞ পুরুষের লক্ষণ এবং তাঁর মহিমা ।</p>
<p class="Text"><span class="char-style-override-1">কর্মযোগ-নামক তৃতীয় অধ্যায়</span></p>
<p class="Text">	১-৮	জ্ঞানযোগ এবং কর্মযোগ অনুসারে অনাসক্তভাবে কর্তব্য-কর্মের শ্রেষ্ঠত্বের নিরূপণ ।</p>
<p class="Text">	৯-১৬	যজ্ঞাদি কর্মের প্রয়োজনীয়তার নিরূপণ ।</p>
<p class="Text">	১৭-২৪	জ্ঞানীব্যক্তি এবং ভগবানেরও লোক-সংগ্রহের নিমিত্ত কর্ম করার প্রয়োজনীয়তা ।</p>
<p class="Text">	২৫-৩৫	অজ্ঞানী এবং জ্ঞানী ব্যক্তিদের লক্ষণ ও রাগ (আসক্তি)-দ্বেষরহিত হয়ে কর্ম করবার প্রেরণা ।</p>
<p class="Text">	৩৬-৪৩	কাম-নিরোধের প্রসঙ্গ ।</p>
<p class="Text"><span class="char-style-override-1">জ্ঞানকর্মসন্ন্যাসযোগ-নামক চতুর্থ অধ্যায়</span></p>
<p class="Text">	১-১৮	সগুণ ভগবানের প্রভাব এবং কর্মযোগের বর্ণনা ।</p>
<p class="Text">	১৯-২৩	যোগী মহাত্মা পুরুষগণের আচরণ এবং তাঁদের মহিমা ।</p>
<p class="Text">	২৪-৩২	ফলসহ পৃথক পৃথক যজ্ঞের বর্ণনা ।</p>
<p class="Text">	৩৩-৪২	জ্ঞানের মহিমা ।</p>
<p class="Text"><span class="char-style-override-1">কর্মসন্ন্যাসযোগ-নামক পঞ্চম অধ্যায়</span></p>
<p class="Text">	১-৬	সাংখ্যযোগ এবং কর্মযোগের নির্ণয় ।</p>
<p class="Text">	৭-১২	সাংখ্যযোগী এবং কর্মযোগীর লক্ষণ এবং তাঁদের মহিমা ।</p>
<p class="Text">	১৩-২৬	জ্ঞানযোগের বিষয় ।</p>
<p class="Text">	২৭-২৯	ভক্তিসহ ধ্যানযোগের বর্ণনা ।</p>
<p class="Text"><span class="char-style-override-1">আত্মসংযমযোগ-নামক ষষ্ঠ অধ্যায়</span></p>
<p class="Text">	১-৪	কর্মযোগের বিষয় এবং যোগারূঢ় পুরুষের লক্ষণ ।</p>
<p class="Text">	৫-১০	আত্ম-উদ্ধারের প্রেরণা এবং ভগবদ্প্রাপ্ত পুরুষের লক্ষণ ।</p>
<p class="Text">	১১-৩২	বিস্তারিতভাবে ধ্যানযোগের বর্ণনা ।</p>
<p class="Text">	৩৩-৩৬	মন-নিগ্রহের বর্ণনা ।</p>
<p class="Text">	৩৭-৪৭	যোগভ্রষ্ট ব্যক্তির গতির বর্ণনা এবং ধ্যান-যোগীর মহিমা ।</p>
<p class="Text"><span class="char-style-override-1">জ্ঞানবিজ্ঞানযোগ-নামক সপ্তম অধ্যায়</span></p>
<p class="Text">	১-৭	বিজ্ঞান-সহ জ্ঞানের বর্ণনা ।</p>
<p class="Text">	৮-১২	সমস্ত পদার্থে কারণরূপে বিরাজিত ভগবানের ব্যাপ্তি স্বরূপের বর্ণনা ।</p>
<p class="Text">	১৩-১৯	আসুরী স্বভাবসম্পন্ন ব্যক্তিদের নিন্দা এবং ভগবদ্-ভক্তদের প্রশংসা ।</p>
<p class="Text">	২০-২৩	অন্যান্য দেবতাদের উপাসনার বর্ণনা ।</p>
<p class="Text">	২৪-৩০	ভগবানের প্রভাব এবং স্বরূপকে যারা জানে না তাদের নিন্দা এবং যাঁরা জানেন তাঁদের প্রশংসা ।</p>
<p class="Text"><span class="char-style-override-1">অক্ষরব্রহ্মযোগ-নামক অষ্টম অধ্যায়</span></p>
<p class="Text para-style-override-7">১-৭	ব্রহ্ম, অধ্যাত্ম এবং কর্মাদির বিষয়ে অর্জুনের সাতটি প্রশ্ন এবং ভগবানের উত্তর ।</p>
<p class="Text para-style-override-7">৮-২২	ভক্তিযোগের বিষয় ।</p>
<p class="Text para-style-override-7">২৩-২৮	শুক্লমার্গ এবং কৃষ্ণমার্গের বর্ণনা ।</p>
<p class="Text"><span class="char-style-override-1">রাজবিদ্যারাজগুহ্যযোগ-নামক নবম অধ্যায়</span></p>
<p class="Text para-style-override-7">১-৬	প্রভাবসহ জ্ঞানের বর্ণনা ।</p>
<p class="Text para-style-override-7">৭-১০	জগতের উৎপত্তির বর্ণনা ।</p>
<p class="Text para-style-override-7">১১-১৫	ভগবানের নিন্দাকারী আসুরী-প্রকৃতি ব্যক্তিদের নিন্দা এবং দৈবী-প্রকৃতি-সম্পন্ন ব্যক্তিগণের ভগবদ্ভজনের প্রকার।</p>
<p class="Text para-style-override-7">১৬-১৯	সর্বাত্মরূপে প্রভাবসহ ভগবানের স্বরূপের বর্ণনা ।</p>
<p class="Text para-style-override-7">২০-২৫	সকাম ও নিষ্কাম উপাসনার ফল ।</p>
<p class="Text para-style-override-7">২৬-৩৪	নিষ্কাম ভগবদ্ ভক্তির মহিমা ।</p>
<p class="Text"><span class="char-style-override-1">বিভূতিযোগ-নামক দশম অধ্যায়</span></p>
<p class="Text para-style-override-7">১-৭	ভগবানের বিভূতি এবং যোগশক্তির বর্ণনা এবং তা জানার ফল ।</p>
<p class="Text para-style-override-7">৮-১১	ফল ও প্রভাবসহ ভক্তিযোগের বর্ণনা ।</p>
<p class="Text para-style-override-7">১২-১৮	অর্জুন কর্তৃক ভগবানের স্তুতি এবং বিভূতি ও যোগশক্তি বর্ণনার জন্য প্রার্থনা ।</p>
<p class="Text para-style-override-7">১৯-৪২	ভগবান কর্তৃক তাঁর বিভূতি এবং যোগশক্তির বর্ণনা ।</p>
<p class="Text"><span class="char-style-override-1">বিশ্বরূপদর্শনযোগ-নামক একাদশ অধ্যায়</span></p>
<p class="Text para-style-override-7">১-৪	বিশ্বরূপ দর্শনের জন্য অর্জুনের প্রার্থনা ।</p>
<p class="Text para-style-override-7">৫-৮	ভগবানের বিশ্বরূপ বর্ণনা ।</p>
<p class="Text para-style-override-7">৯-১৪	সঞ্জয় কর্তৃক ধৃতরাষ্ট্রকে বিশ্বরূপ বর্ণনা ।</p>
<p class="Text para-style-override-7">১৫-৩১	অর্জুনের দ্বারা ভগবানের বিশ্বরূপ-দর্শন এবং তাঁর স্তুতি ।</p>
<p class="Text para-style-override-7">৩২-৩৪	ভগবান কর্তৃক তাঁর প্রভাবের বর্ণনা এবং যুদ্ধের জন্য অর্জুনকে উৎসাহিত করা ।</p>
<p class="Text para-style-override-7">৩৫-৪৬	ভীত-সন্ত্রস্ত অর্জুন কর্তৃক ভগবানের স্তুতি এবং চতুর্ভুজরূপ দর্শন দানের জন্য প্রার্থনা ।</p>
<p class="Text para-style-override-7">৪৭-৫০	ভগবান কর্তৃক তাঁর বিশ্বরূপ দর্শন করবার মহিমা বর্ণনা এবং চতুর্ভুজ ও সৌমরূপ প্রদর্শন ।</p>
<p class="Text para-style-override-7">৫১-৫৫	অনন্য ভক্তি ব্যতীত চতুর্ভুজরূপ দর্শনের দুর্লভতা জানানো এবং ফলসহ একনিষ্ঠ ভক্তির বর্ণনা ।</p>
<p class="Text"><span class="char-style-override-1">ভক্তিযোগ-নামক দ্বাদশ অধ্যায়</span></p>
<p class="Text para-style-override-7">১-১২	সাকার ও নিরাকার উপাসকদের উত্তমতা নির্ণয় এবং ভগবদ্-প্রাপ্তির উপায়ের প্রসঙ্গ ।</p>
<p class="Text para-style-override-7">১৩-২০	ভগবদ্-প্রাপ্ত ব্যক্তিগণের লক্ষণ ।</p>
<p class="Text"><span class="char-style-override-1"> ক্ষেত্রক্ষেত্রজ্ঞবিভাগযোগ-নামক ত্রয়োদশ অধ্যায়</span></p>
<p class="Text para-style-override-7">১-১৮	জ্ঞানসহ ক্ষেত্র-ক্ষেত্রজ্ঞের বিষয় ।</p>
<p class="Text para-style-override-7">১৯-৩৪	জ্ঞানসহ প্রকৃতি-পুরুষের বিষয় ।</p>
<p class="Text"><span class="char-style-override-1">গুণত্রয়বিভাগযোগ-নামক চতুর্দশ অধ্যায়</span></p>
<p class="Text para-style-override-7">১-৪	জ্ঞানের মহিমা এবং প্রকৃতি ও পুরুষের সংযোগে জগতের উৎপত্তির বর্ণনা ।</p>
<p class="Text para-style-override-7">৫-১৮	সত্ত্ব, রজঃ, তমঃ—তিনটি গুণের বর্ণনা ।</p>
<p class="Text para-style-override-7">১৯-২৭	ভগবদ্-প্রাপ্তির উপায় এবং গুণাতীত পুরুষের লক্ষণ ।</p>
<p class="Text"><span class="char-style-override-1">পুরুষোত্তমযোগ-নামক পঞ্চদশ অধ্যায়</span></p>
<p class="Text para-style-override-7">১-৬	সংসার-বৃক্ষের কথন এবং ভগবদ্-প্রাপ্তির উপায় ।</p>
<p class="Text para-style-override-7">৭-১১	জীবাত্মার বর্ণনা ।</p>
<p class="Text para-style-override-7">১২-১৫	প্রভাবসহ পরমেশ্বরের স্বরূপ বর্ণনা ।</p>
<p class="Text para-style-override-7">১৬-২০	ক্ষর, অক্ষর, পুরুষোত্তমের বর্ণনা ।</p>
<p class="Text"><span class="char-style-override-1">দৈবাসুরসম্পদ্বিভাগযোগ-নামক ষোড়শ অধ্যায়</span></p>
<p class="Text para-style-override-7">১-৫	ফলসহ দৈবী এবং আসুরী সম্পদের বর্ণনা ।</p>
<p class="Text para-style-override-7">৬-২০	আসুরী সম্পদসম্পন্ন ব্যক্তিদের লক্ষণ এবং তাদের অধোগতির বর্ণনা ।</p>
<p class="Text para-style-override-7">২১-২৪	শাস্ত্রবিরুদ্ধ আচরণ পরিত্যাগ এবং শাস্ত্রানুকূল আচরণ করবার প্রেরণা ।</p>
<p class="Text"><span class="char-style-override-1">শ্রদ্ধাত্রয়বিভাগযোগ-নামক সপ্তদশ অধ্যায়</span></p>
<p class="Text para-style-override-7">১-৬	শ্রদ্ধা এবং শাস্ত্রবিরুদ্ধ ঘোর-তপস্যাকারীদের বর্ণনা ।</p>
<p class="Text para-style-override-7">৭-২২	আহার, যজ্ঞ, তপ এবং দানের পৃথক পৃথক বিভাগ ।</p>
<p class="Text para-style-override-7">২৩-২৮	ওঁ তৎ সৎ প্রয়োগের ব্যাখ্যা ।</p>
<p class="Text"><span class="char-style-override-1">মোক্ষসন্ন্যাসযোগ-নামক অষ্টাদশ অধ্যায়</span></p>
<p class="Text para-style-override-7">১-১২	ত্যাগের বর্ণনা ।</p>
<p class="Text para-style-override-7">১৩-১৮	কর্ম সম্পাদনে সাংখ্য সিদ্ধান্তের বর্ণনা ।</p>
<p class="Text para-style-override-7">১৯-৪০	তিনটি গুণ অনুসারে জ্ঞান, কর্ম, কর্তা, বুদ্ধি, ধৃতি এবং সুখের ভিন্ন ভিন্ন বিভাগ ।</p>
<p class="Text para-style-override-7">৪১-৪৮	ফলসহ বর্ণধর্মের বর্ণনা ।</p>
<p class="Text para-style-override-7">৪৯-৫৫	জ্ঞাননিষ্ঠার বর্ণনা ।</p>
<p class="Text para-style-override-7">৫৬-৬৬	ভক্তিসহ কর্মযোগের বর্ণনা ।</p>
<p class="Text para-style-override-7">৬৭-৭৮	গীতামাহাত্ম্য ।</p>


<p class="Page-Break"> </p>
<p class="Main-Heading">শ্রীমদ্ভগবদ্গীতা</p>
<p class="Chapter-Heading" id="toc_marker-6">প্রথম অধ্যায়</p>
<p class="Sub-Heading" xml:lang="en-US">অর্জুনবিষাদযোগ</p>
<p class="Uwach">ধৃতরাষ্ট্র উবাচ</p>
<p class="Shlok-Color-2">ধর্মক্ষেত্রে কুরুক্ষেত্রে সমবেতা যুযুৎসবঃ ।</p>
<p class="Shlok-Color-2">মামকাঃ পাণ্ডবাশ্চৈব কিমকুর্বত সঞ্জয় ॥</p>
<p class="Text">ধৃতরাষ্ট্র বললেন—হে সঞ্জয় ! ধর্মভূমি কুরুক্ষেত্রে যুদ্ধাভিলাষী আমার এবং পাণ্ডুর পুত্রগণ একত্রিত হয়ে কী করল ? ১</p>
<p class="Uwach">সঞ্জয় উবাচ</p>
<p class="Shlok-Color-2">দৃষ্ট্বা তু পাণ্ডবানীকং ব্যূঢ়ং দুের্যাধনস্তদা ।</p>
<p class="Shlok-Color-2">আচার্যমুপসংগম্য রাজা বচনমব্রবীৎ ॥</p>
<p class="Text">সঞ্জয় বললেন—সেই সময়ে রাজা দুের্যাধন ব্যূহাকারে সজ্জিত পাণ্ডব-সেনাদের দেখে, দ্রোণাচাের্যর কাছে গিয়ে এই কথা বললেন । ২</p>
<p class="Shlok-Color-2">পশ্যৈতাং পাণ্ডুপুত্রাণামাচার্য মহতীং চমূম্ ।</p>
<p class="Shlok-Color-2">ব্যূঢ়াং দ্রুপদপুত্রেণ তব শিষ্যেণ ধীমতা । ।</p>
<p class="Text">হে আচার্য ! আপনার বুদ্ধিমান শিষ্য দ্রুপদপুত্র ধৃষ্টদ্যুম্নের দ্বারা ব্যূহাকারে রচিত পাণ্ডুপুত্রদের এই বিশাল সৈন্য সমাবেশ অবলোকন করুন । ৩</p>
<p class="Shlok-Color-2">অত্র শূরা মহেষ্বাসা ভীমার্জুনসমা যুধি ।</p>
<p class="Shlok-Color-2">যুযুধানো বিরাটশ্চ দ্রুপদশ্চ মহারথঃ ॥</p>
<p class="Shlok-Color-2">ধৃষ্টকেতুশ্চেকিতানঃ কাশিরাজশ্চ বীর্যবান্ ।</p>
<p class="Shlok-Color-2">পুরুজিৎ কুন্তিভোজশ্চ শৈব্যশ্চ নরপুঙ্গবঃ ॥</p>
<p class="Shlok-Color-2">যুধামন্যুশ্চ বিক্রান্ত উত্তমৌজাশ্চ বীর্যবান্ ।</p>
<p class="Shlok-Color-2">সৌভদ্রো দ্রৌপদেয়াশ্চ সর্ব এব মহারথাঃ ॥</p>
<p class="Text">এই সেনার মধ্যে মহাধনুর্ধর এবং যুদ্ধে পারঙ্গম ভীম ও অর্জুনের সমকক্ষ পরাক্রমশালী যোদ্ধারা রয়েছেন, যেমন—সাত্যকি, বিরাট, মহারথী রাজা দ্রুপদ, ধৃষ্টকেতু, চেকিতান, বীর কাশীরাজ, পুরুজিৎ, কুন্তিভোজ, নরশ্রেষ্ঠ শৈব্য, বলশালী যুধামন্যু, বীর্যবান উত্তমৌজা, সুভদ্রাপুত্র অভিমন্যু এবং দ্রৌপদীর পঞ্চপুত্র—এঁরা সকলেই মহারথী । ৪-৬</p>
<p class="Shlok-Color-2">অস্মাকং তু বিশিষ্টা যে তান্নিবোধ দ্বিজোত্তম ।</p>
<p class="Shlok-Color-2">নায়কা মম সৈন্যস্য সংজ্ঞার্থং তান্ ব্রবীমি তে ॥</p>
<p class="Text">হে ব্রাহ্মণকুলশ্রেষ্ঠ ! আমাদের পক্ষেও যে সকল সেনাপ্রধান আছেন, আপনি তাঁদের জেনে নিন । আপনার অবগতির জন্য আমাদের সৈন্যদের মধ্যে যে সকল সেনাপতি আছেন, তাঁদের নাম আমি বলছি । ৭</p>
<p class="Shlok-Color-2">ভবান্ ভীষ্মশ্চ কর্ণশ্চ কৃপশ্চ সমিতিঞ্জয়ঃ ।</p>
<p class="Shlok-Color-2">অশ্বত্থামা বিকর্ণশ্চ সৌমদত্তিস্তথৈব চ ॥</p>
<p class="Text">আপনি (দ্রোণাচার্য), পিতামহ ভীষ্ম, কর্ণ, যুদ্ধজয়ী কৃপাচার্য এবং সেইরূপ অশ্বত্থামা, বিকর্ণ এবং সোমদত্তের পুত্র ভূরিশ্রবা । ৮</p>
<p class="Shlok-Color-2">অন্যে চ বহবঃ শূরা মদর্থে ত্যক্তজীবিতান্ ।</p>
<p class="Shlok-Color-2">নানাশস্ত্রপ্রহরণাঃ সর্বে যুদ্ধবিশারদাঃ ॥</p>
<p class="Text">এ ছাড়াও আমার জন্য জীবন দিতে প্রস্তুত এবং নানাপ্রকার অস্ত্র-শস্ত্রধারী সুসজ্জিত অনেক যোদ্ধা আছেন । তাঁরা সকলেই যুদ্ধ বিশারদ । ৯</p>
<p class="Shlok-Color-2">অপর্যাপ্তং তদস্মাকং বলং ভীষ্মাভিরক্ষিতম্ ।</p>
<p class="Shlok-Color-2">পর্যাপ্তং ত্বিদমেতেষাং বলং ভীমাভিরক্ষিতম্ ॥</p>
<p class="Text">পিতামহ ভীষ্মের দ্বারা রক্ষিত আমাদের সেনা সর্বপ্রকারে অজেয় এবং ভীমের দ্বারা রক্ষিত ওঁদের সেনাকে জয় করা সহজ । ১০</p>
<p class="Shlok-Color-2">অয়নেষু চ সর্বেষু যথাভাগমবস্থিতাঃ ।</p>
<p class="Shlok-Color-2">ভীষ্মমেবাভিরক্ষন্তু ভবন্তঃ সর্ব এব হি ॥</p>
<p class="Text">তাই সমস্ত বিভাগে নিজ নিজ ব্যূহস্থানে অবস্থিত হয়ে আপনারা সকলে সুনিশ্চিতভাবে পিতামহ ভীষ্মকে সর্বদিক থেকে রক্ষা করুন । ১১</p>
<p class="Shlok-Color-2">তস্য সঞ্জনয়ন্ হর্ষং কুরুবৃদ্ধঃ পিতামহঃ ।</p>
<p class="Shlok-Color-2">সিংহনাদং বিনদ্যোচ্চৈঃ শঙ্খং দ<span class="char-style-override-2">ধ্মৌ</span> প্রতাপবান্ ॥</p>
<p class="Text">কুরুকুলের প্রতাপশালী প্রবৃদ্ধ পিতামহ ভীষ্ম তখন দুের্যাধনের হৃদয়ে হর্ষ উৎপন্ন করতঃ উচ্চরবে সিংহনাদ করে শঙ্খধ্বনি করলেন । ১২</p>
<p class="Shlok-Color-2">ততঃ শঙ্খাশ্চ ভের্যশ্চ পণবানকগোমুখাঃ ।</p>
<p class="Shlok-Color-2">সহসৈবাভ্যহন্যন্ত স শব্দস্তুমুলোঽভবৎ ॥</p>
<p class="Text">তারপর শঙ্খ, নাকাড়া, ঢোল, মৃদঙ্গ, রণশিঙ্গা ইত্যাদি সকল বাদ্য একসঙ্গে বেজে উঠল । সেই রণধ্বনি খুবই ভয়ংকর হয়ে উঠল । ১৩</p>
<p class="Shlok-Color-2">ততঃ শ্বেতৈর্হয়ৈর্যুক্তে মহতি স্যন্দনে স্থিতৌ ।</p>
<p class="Shlok-Color-2">মাধবঃ পাণ্ডবশ্চৈব দিব্যৌ শঙ্খৌ প্রদধ্মতুঃ ॥</p>
<p class="Text">তারপর শ্বেত-অশ্বসমন্বিত উত্তম রথে উপবিষ্ট ভগবান শ্রীকৃষ্ণ এবং অর্জুনও দিব্য শঙ্খ বাদন করলেন । ১৪</p>
<p class="Shlok-Color-2">পাঞ্চজন্যং হৃষীকেশো দেবদত্তং ধনঞ্জয়ঃ ।</p>
<p class="Shlok-Color-2">পৌণ্ড্রং দ<span class="char-style-override-2">ধ্মৌ</span> মহাশঙ্খং ভীমকর্মা বৃকোদরঃ ॥</p>
<p class="Text">ভগবান শ্রীকৃষ্ণ পাঞ্চজন্য নামক শঙ্খ, অর্জুন দেবদত্ত নামক শঙ্খ এবং ঘোরকর্মা ভীম পৌণ্ড্র নামক মহাশঙ্খ বাজালেন । ১৫</p>
<p class="Shlok-Color-2">অনন্তবিজয়ং রাজা কুন্তীপুত্রো যুধিষ্ঠিরঃ ।</p>
<p class="Shlok-Color-2">নকুলঃ সহদেবশ্চ সুঘোষমণিপুষ্পকৌ ॥</p>
<p class="Text">কুন্তীপুত্র রাজা যুধিষ্ঠির অনন্তবিজয় নামক শঙ্খ এবং নকুল সুঘোষ নামক শঙ্খ ও সহদেব মণিপুষ্পক নামক শঙ্খ বাজালেন । ১৬</p>
<p class="Shlok-Color-2">কাশ্যশ্চ পরমেষ্বাসঃ শিখণ্ডী চ মহারথঃ ।</p>
<p class="Shlok-Color-2">ধৃষ্টদ্যুম্নো বিরাটশ্চ সাত্যকিশ্চাপরাজিতঃ ॥</p>
<p class="Shlok-Color-2">দ্রুপদো দ্রৌপদেয়াশ্চ সর্বশঃ পৃথিবীপতে ।</p>
<p class="Shlok-Color-2">সৌভদ্রশ্চ মহাবাহুঃ শঙ্খান্ দধ্মুঃ পৃথক্ পৃথক্ ॥</p>
<p class="Text">হে রাজন্ ! মহাধনুর্ধর কাশীরাজ, মহারথী শিখণ্ডী, ধৃষ্টদ্যুম্ন, রাজা বিরাট, অজেয় সাত্যকি, রাজা দ্রুপদ, দ্রৌপদীর পঞ্চপুত্র এবং মহাবীর অভিমন্যু—এঁরা সকলেই পৃথক পৃথক ভাবে নিজ নিজ শঙ্খবাদন করলেন । ১৭-১৮</p>
<p class="Shlok-Color-2">স ঘোষো ধার্তরাষ্ট্রাণাং হৃদয়ানি ব্যদারয়ৎ ।</p>
<p class="Shlok-Color-2">নভশ্চ পৃথিবীং চৈব তুমুলো ব্যনুনাদয়ন্ ॥</p>
<p class="Text">সেই তুমুল শব্দ আকাশ ও পৃথিবীকে কম্পায়মান করে ধৃতরাষ্ট্রপুত্র দুের্যাধনাদির হৃদয় বিদীর্ণ করল । ১৯</p>
<p class="Shlok-Color-2">অথ ব্যবস্থিতান্ দৃষ্ট্বা ধার্তরাষ্ট্রান্ কপিধ্বজঃ ।</p>
<p class="Shlok-Color-2">প্রবৃত্তে শস্ত্রসম্পাতে ধনুরুদ্যম্য পাণ্ডবঃ ॥</p>
<p class="Shlok-Color-2">হৃষীকেশং তদা বাক্যমিদমাহ মহীপতে ।</p>
<p class="Uwach">অর্জুন উবাচ</p>
<p class="Shlok-Color-2">সেনয়োরুভয়োর্মধ্যে রথং স্থাপয় মেঽচ্যুত ॥</p>
<p class="Text">হে রাজন্, এরপর অস্ত্র নিক্ষেপের সময় অর্থাৎ যুদ্ধারম্ভের প্রাক্কালে কপিধ্বজ রথারূঢ় অর্জুন যুদ্ধোদ্যত ধৃতরাষ্ট্র-পরিজনদের দেখে ধনুক উত্তোলন করে হৃষীকেশ শ্রীকৃষ্ণকে এই কথা বললেন—হে অচ্যুত ! আমার রথটিকে উভয় সেনার মধ্যে স্থাপন করুন । ২০-২১</p>
<p class="Shlok-Color-2">যাবদেতান্নিরীক্ষেঽহং যোদ্ধুকামানবস্থিতান্ ।</p>
<p class="Shlok-Color-2">কৈর্ময়া সহ যোদ্ধব্যমস্মিন্ রণসমুদ্যমে ॥</p>
<p class="Text">যতক্ষণ না যুদ্ধক্ষেত্রে অবস্থিত এই যুদ্ধাভিলাষী বিপক্ষীয় যোদ্ধাদের ভালো করে দেখি যে, এই মহারণে আমাকে কাদের সঙ্গে যুদ্ধ করতে হবে, ততক্ষণ রথটিকে ঐভাবে রাখুন । ২২</p>
<p class="Shlok-Color-2">যোৎস্যমানানবেক্ষেঽহং য এতেঽত্র সমাগতাঃ ।</p>
<p class="Shlok-Color-2">ধার্তরাষ্ট্রস্য দুর্বুদ্ধের্যুদ্ধে প্রিয়চিকীর্ষবঃ ॥</p>
<p class="Text">দুর্বুদ্ধি দুের্যাধনের হিতাকাক্ষী যে সকল রাজন্যবর্গ যুদ্ধার্থে এখানে সমবেত হয়েছেন, সেই সকল যুদ্ধার্থীদের আমি দেখতে চাই । ২৩</p>
<p class="Uwach">সঞ্জয় উবাচ</p>
<p class="Shlok-Color-2">এবমুক্তো হৃষীকেশো গুড়াকেশেন ভারত ।</p>
<p class="Shlok-Color-2">সেনয়োরুভয়োর্মধ্যে স্থাপয়িত্বা রথোত্তমম্ ॥</p>
<p class="Shlok-Color-2">ভীষ্মদ্রোণপ্রমুখতঃ সর্বেষাঞ্চ মহীক্ষিতাম্ ।</p>
<p class="Shlok-Color-2">উবাচ পার্থ পশ্যৈতান্ সমবেতান্ কুরূনিতি ॥</p>
<p class="Text">সঞ্জয় বললেন—হে ধৃতরাষ্ট্র ! অর্জুন এইরূপ বলায় শ্রীকৃষ্ণ দুই পক্ষের সেনার মধ্যে ভীষ্ম, দ্রোণ এবং অন্যান্য রাজন্যবর্গের সামনে উত্তম রথটি স্থাপন করে বললেন, হে পার্থ ! যুদ্ধে সমবেত এই কৌরবদের দেখ । ২৪-২৫</p>
<p class="Shlok-Color-2">তত্রাপশ্যৎ স্থিতান্ পার্থঃ পিতৄনথ পিতামহান্ ।</p>
<p class="Shlok-Color-2">আচার্যান্ মাতুলান্ ভ্রাতৄন পুত্রান্ পৌত্রান্ সখীংস্তথা ॥</p>
<p class="Shlok-Color-2">শ্বশুরান্ সুহৃদশ্চৈব সেনয়োরুভয়োরপি ।</p>
<p class="Text">তখন পৃথাপুত্র অর্জুন উভয় সেনাবাহিনীতে অবস্থানকারী পিতৃব্যগণ, পিতামহগণ, আচার্যগণ, মাতুলগণ, ভ্রাতৃগণ, পুত্রগণ, পৌত্রগণ, মিত্রগণ, শ্বশুরগণ এবং সুহৃদ্গণকে লক্ষ্য করলেন । ২৬ এবং ২৭ শ্লোকের পূর্বার্ধ ।</p>
<p class="Shlok-Color-2">তান্ সমীক্ষ্য স কৌন্তেয়ঃ সর্বান্ বন্ধুনবস্থিতান্ ॥</p>
<p class="Shlok-Color-2">কৃপয়া পরয়াবিষ্টো বিষীদন্নিদমব্রবীৎ ।</p>
<p class="Text">উপস্থিত সেই সকল বন্ধুবান্ধবদের দেখে কুন্তীপুত্র অর্জুন খুবই করুণার্দ্র হয়ে বিষণ্ণ চিত্তে এই কথা বললেন । ২৭ শ্লোকের শেষার্ধ এবং ২৮এর পূর্বার্ধ ।</p>
<p class="Uwach">অর্জুন উবাচ</p>
<p class="Shlok-Color-2">দৃষ্ট্বেমং স্বজনং কৃষ্ণ যুযুৎসুং সমুপস্থিতম্ ॥</p>
<p class="Shlok-Color-2">সীদন্তি মম গাত্রাণি মুখং চ পরিশুষ্যতি ।</p>
<p class="Shlok-Color-2">বেপথুশ্চ শরীরে মে রোমহর্ষশ্চ জায়তে ॥</p>
<p class="Text">অর্জুন বললেন—হে কৃষ্ণ ! যুদ্ধক্ষেত্রে সমবেত এই যুদ্ধাভিলাষী স্বজনদের দেখে আমার অঙ্গপ্রত্যঙ্গাদি অবসন্ন হচ্ছে, মুখ শুকিয়ে যাচ্ছে, শরীরে কম্পন ও রোমাঞ্চ হচ্ছে । ২৮ শ্লোকের শেষার্ধ এবং শ্লোক ২৯ ।</p>
<p class="Shlok-Color-2">গাণ্ডীবং স্রংসতে হস্তাৎ ত্বক্ চৈব পরিদহ্যতে ।</p>
<p class="Shlok-Color-2">ন চ শক্নোম্যবস্থাতুং ভ্রমতীব চ মে মনঃ ॥</p>
<p class="Text">গাণ্ডীব ধনুক হাত থেকে পড়ে যাচ্ছে, ত্বকে খুবই জ্বালাবোধ হচ্ছে, মন যেন ঘুরছে, তাই আমার দাঁড়িয়ে থাকার সামর্থ্যও থাকছে না । ৩০</p>
<p class="Shlok-Color-2">নিমিত্তানি চ পশ্যামি বিপরীতানি কেশব ।</p>
<p class="Shlok-Color-2">ন চ শ্রেয়োঽনুপশ্যামি হত্বা স্বজনমাহবে ॥</p>
<p class="Text">হে কেশব ! আমি অশুভ লক্ষণ সকল দেখছি এবং যুদ্ধে স্বজনদের হত্যা করায় আমি কোনও মঙ্গল দেখছি না । ৩১</p>
<p class="Shlok-Color-2">ন কাঙ্ক্ষে বিজয়ং কৃষ্ণ ন চ রাজ্যং সুখানি চ ।</p>
<p class="Shlok-Color-2">কিং নো রাজ্যেন গোবিন্দ কিং ভোগৈর্জীবিতেন বা ॥</p>
<p class="Text">হে কৃষ্ণ ! আমি জয় চাই না, রাজ্য ও সুখভোগও চাই না । হে গোবিন্দ ! আমাদের রাজ্যে কী প্রয়োজন আর সুখভোগে ও জীবনধারণেই বা কী প্রয়োজন ? ৩২</p>
<p class="Shlok-Color-2">যেষামর্থে কাঙ্ক্ষিতং নো রাজ্যং ভোগাঃ সুখানি চ ।</p>
<p class="Shlok-Color-2">ত ইমেঽবস্থিতা যুদ্ধে প্রাণাংস্ত্যক্ত্বা ধনানি চ ॥</p>
<p class="Text">আমরা যাঁদের জন্য রাজ্য, ভোগ, সুখাদি কামনা করি, তাঁরাই অর্থ এবং প্রাণের আশা ত্যাগ করে যুদ্ধের জন্য উপস্থিত । ৩৩</p>
<p class="Shlok-Color-2">আচার্যাঃ পিতরঃ পুত্রাস্তথৈব চ পিতামহাঃ ।</p>
<p class="Shlok-Color-2">মাতুলাঃ শ্বশুরাঃ পৌত্রাঃ শ্যালাঃ সম্বন্ধিনস্তথা ॥</p>
<p class="Text">আচার্যগণ, পিতৃব্যগণ, পুত্রগণ, পিতামহগণ, মাতুলগণ, শ্বশুরগণ, পৌত্রগণ, শ্যালকগণ এবং অন্যান্য আত্মীয়গণও উপস্থিত রয়েছেন । ৩৪</p>
<p class="Shlok-Color-2">এতান্ন হন্তুমিচ্ছামি ঘ্নতোঽপি মধুসূদন ।</p>
<p class="Shlok-Color-2">অপি ত্রৈলোক্যরাজ্যস্য হেতোঃ কিং নু মহীকৃতে ॥</p>
<p class="Text">হে মধুসূদন ! আমাকে বধ করতে উদ্যত হলে অথবা তিন-লোকের রাজত্ব পেলেও আমি এঁদের বধ করতে চাই না, অতএব পৃথিবীর রাজত্বের তো কথাই নেই । ৩৫</p>
<p class="Shlok-Color-2">নিহত্য ধার্তরাষ্ট্রান্নঃ কা প্রীতিঃ স্যাজ্জনার্দন ।</p>
<p class="Shlok-Color-2">পাপমেবাশ্রয়েদস্মান্ হত্বৈতানাততায়িনঃ ॥</p>
<p class="Text">হে জনার্দন ! ধৃতরাষ্ট্রের পুত্রদের বধ করে আমাদের কী সুখ হবে ? এইসকল আততায়ীদের বধ করলে তো আমাদের পাপই হবে । ৩৬</p>
<p class="Shlok-Color-2">তস্মান্নার্হা বয়ং হন্তুং ধার্তরাষ্ট্রান্ স্ববান্ধবান্ ।</p>
<p class="Shlok-Color-2">স্বজনং হি কথং হত্বা সুখিনঃ স্যাম মাধব ॥</p>
<p class="Text">অতএব হে মাধব ! দুের্যাধনাদি ও তাদের বান্ধব-গণকে বধ করা আমাদের উচিত নয়, কেননা নিজ কুটুম্বদের হত্যা করে আমরা কীরূপে সুখী হব ? ৩৭</p>
<p class="Shlok-Color-2">যদ্যপ্যেতে ন পশ্যন্তি লোভোপহতচেতসঃ ।</p>
<p class="Shlok-Color-2">কুলক্ষয়কৃতং দোষং মিত্রদ্রোহে চ পাতকম্ ॥</p>
<p class="Shlok-Color-2">কথং ন জ্ঞেয়মস্মাভিঃ পাপাদস্মান্নিবর্তিতুম্ ।</p>
<p class="Shlok-Color-2">কুলক্ষয়কৃতং দোষং প্রপশ্যদ্ভির্জনার্দন॥</p>
<p class="Text">যদিও লোভে ভ্রষ্টচিত্ত হয়ে এঁরা কুলনাশ হতে উৎপন্ন ক্ষয়ক্ষতি এবং মিত্রদের সঙ্গে বিরোধে কোনো পাপ দেখছেন না, কিন্তু হে জনার্দন ! কুলনাশজনিত কুপরিণাম জেনেও আমরা কেন এই পাপ হতে নিবৃত্ত হব না ? ৩৮-৩৯</p>
<p class="Shlok-Color-2">কুলক্ষয়ে প্রণশ্যন্তি কুলধর্মাঃ সনাতনাঃ ।</p>
<p class="Shlok-Color-2">ধর্মে নষ্টে কুলং কৃৎস্নমধর্মোঽভিভবত্যুত ॥</p>
<p class="Text">কুলক্ষয়ে সনাতন কুলধর্ম নষ্ট হয়, ধর্ম নষ্ট হলে সমস্ত কুলে পাপ ছড়িয়ে পড়ে । ৪০</p>
<p class="Shlok-Color-2">অধর্মাভিভবাৎ কৃষ্ণ প্রদুষ্যন্তি কুলস্ত্রিয়ঃ ।</p>
<p class="Shlok-Color-2">স্ত্রীষু দুষ্টাসু বার্ষ্ণেয় জায়তে বর্ণসঙ্করঃ ॥</p>
<p class="Text">হে কৃষ্ণ ! পাপ অত্যন্ত বৃদ্ধি পেলে কুলস্ত্রীগণ দুষ্টা (অসচ্চরিত্রা) হয় । হে বার্ষ্ণেয় ! কুলস্ত্রীগণ দুষ্টা হলে বর্ণসঙ্কর উৎপন্ন হয় । ৪১</p>
<p class="Shlok-Color-2">সঙ্করো নরকায়ৈব কুলঘ্নাং কুলস্য চ ।</p>
<p class="Shlok-Color-2">পতন্তি পিতরো হ্যেষাং লুপ্তপিণ্ডোদকক্রিয়াঃ ॥</p>
<p class="Text">বর্ণসঙ্কর উৎপন্ন হলে তা কুলঘাতকদের এবং কুলকে নরকগামী করে এবং শ্রাদ্ধ-তর্পণ হতে বঞ্চিত হওয়ায় পিতৃপুরুষগণও অধোগতি প্রাপ্ত হন । ৪২</p>
<p class="Shlok-Color-2">দোষৈরেতৈঃ কুলঘ্নানাং বর্ণসঙ্করকারকৈঃ ।</p>
<p class="Shlok-Color-2">উৎসাদ্যন্তে জাতিধর্মাঃ কুলধর্মাশ্চ শাশ্বতাঃ ॥</p>
<p class="Text">এই সকল বর্ণসঙ্করকারক দোষে কুলনাশকারীদের সনাতন কুলধর্ম ও জাতিধর্ম নষ্ট হয়ে যায় । ৪৩</p>
<p class="Shlok-Color-2">উৎসন্নকুলধর্মাণাং মনুষ্যাণাং জনার্দন ।</p>
<p class="Shlok-Color-2">নরকেঽনিয়তং বাসো ভবতীত্যনুশুশ্রুম ॥</p>
<p class="Text">হে জনার্দন ! আমরা শুনেছি যাদের কুলধর্ম নষ্ট হয়, তাদের অনিশ্চিত কাল পর্যন্ত নরকে বাস করতে হয় । ৪৪</p>
<p class="Shlok-Color-2">অহো বত মহৎ পাপং কর্তুং ব্যবসিতা বয়ম্ ।</p>
<p class="Shlok-Color-2">যদ্রাজ্যসুখলোভেন হন্তুং স্বজনমুদ্যতাঃ ॥</p>
<p class="Text">হায় ! দুর্ভাগ্য ! আমরা বুদ্ধিমান হয়েও কী মহাপাপ করতে প্রবৃত্ত হয়েছি, রাজ্য ও সুখভোগের আশায় স্বজন বধ করতে উদ্যত হয়েছি ! ৪৫</p>
<p class="Shlok-Color-2">যদি মামপ্রতীকারমশস্ত্রং শস্ত্রপাণয়ঃ ।</p>
<p class="Shlok-Color-2">ধার্তরাষ্ট্রা রণে হন্যুস্তন্মে ক্ষেমতরং ভবেৎ ॥</p>
<p class="Text">যদি আমাকে শস্ত্ররহিত ও প্রতিকারহীন অবস্থায় দেখে শস্ত্রধারী ধৃতরাষ্ট্রের পুত্রেরা বধও করে, তবে সেই মৃ্ত্যুও আমার পক্ষে কল্যাণজনক হবে । ৪৬</p>
<p class="Uwach">সঞ্জয় উবাচ</p>
<p class="Shlok-Color-2">এবমুক্ত্বার্জুনঃ সংখ্যে রথোপস্থ উপাবিশৎ ।</p>
<p class="Shlok-Color-2">বিসৃজ্য সশরং চাপং শোকসংবিগ্নমানসঃ ॥</p>
<p class="Text">সঞ্জয় বললেন—রণভূমিতে শোকে উদ্বিগ্ন চিত্ত অর্জুন এই কথা বলে ধনুর্বাণ ত্যাগ করে রথের মধ্যে উপবেশন করলেন । ৪৭</p>
<p class="Chapter-End-Bold">ওঁ তৎসদিতি শ্রীমদ্ভগবদ্গীতাসূপনিষৎসু ব্রহ্মবিদ্যায়াং যোগশাস্ত্রে শ্রীকৃষ্ণার্জুনসংবাদে অর্জুনবিষাদযোগো নাম প্রথমোঽধ্যায়ঃ ॥</p>
<p class="Chapter-End">ওঁ তৎ সৎ শ্রীমদ্ভগবদ্গীতারূপী উপনিষদ্ তথা ব্রহ্মবিদ্যাবিষয়ক যোগশাস্ত্রে শ্রীকৃষ্ণ-অর্জুন সংবাদে ‘অর্জুনবিষাদযোগ’ নামক প্রথম অধ্যায় সম্পূর্ণ হল ।</p>


<p class="Page-Break"> </p>
<p class="Chapter-Heading" id="toc_marker-7">দ্বিতীয় অধ্যায়</p>
<p class="Sub-Heading" xml:lang="en-US">সাংখ্যযোগ</p>
<p class="Uwach">সঞ্জয় উবাচ</p>
<p class="Shlok-Color-2">তং তথা কৃপয়াবিষ্টমশ্রুপূর্ণাকুলেক্ষণম্ ।</p>
<p class="Shlok-Color-2">বিষীদন্তমিদং বাক্যমুবাচ মধুসূদনঃ ॥</p>
<p class="Text">সঞ্জয় বললেন—ঐ প্রকার করুণার্দ্র এবং অশ্রুপূর্ণ আকুললোচন বিষণ্ণ অর্জুনকে তখন ভগবান এই কথা বললেন । ১</p>
<p class="Uwach">শ্রীভগবানুবাচ</p>
<p class="Shlok-Color-2">কুতস্ত্বা কশ্মলমিদং বিষমে সমুপস্থিতম্ ।</p>
<p class="Shlok-Color-2">অনার্যজুষ্টমস্বর্গ্যমকীর্তিকরমর্জুন ॥</p>
<p class="Text">ভগবান শ্রীকৃষ্ণ বললেন—হে অর্জুন ! এই অসময়ে তোমার মধ্যে এরূপ মোহ কোথা হতে এলো ? শ্রেষ্ঠ ব্যক্তিরা এইরকম আচরণ করেন না এবং এই মোহ স্বর্গ বা কীর্তি কোনোটিই প্রদান করে না । ২</p>
<p class="Shlok-Color-2">ক্লৈব্যং মা স্ম গমঃ পার্থ নৈতত্ত্বয্যুপপদ্যতে ।</p>
<p class="Shlok-Color-2">ক্ষুদ্রং হৃদয়দৌর্বল্যং ত্যক্ত্বোত্তিষ্ঠ পরন্তপ ॥</p>
<p class="Text">সুতরাং হে অর্জুন ! ক্লীবভাব আশ্রয় করো না, তোমার এটা শোভা পায় না । হে পরন্তপ ! হৃদয়ের এই তুচ্ছ দুর্বলতা পরিত্যাগ করে যুদ্ধের জন্য উত্থিত হও । ৩</p>
<p class="Uwach">অর্জুন উবাচ</p>
<p class="Shlok-Color-2">কথং ভীষ্মমহং সংখ্যে দ্রোণঞ্চ মধুসূদন ।</p>
<p class="Shlok-Color-2">ইষুভিঃ প্রতিযোৎস্যামি পূজার্হাবরিসূদন ॥</p>
<p class="Text">অর্জুন বললেনঃহে মধুসূদন ! আমি কীভাবে পিতামহ ভীষ্ম এবং আচার্য দ্রোণের বিরুদ্ধে বাণাদির দ্বারা যুদ্ধ করব ? কারণ, হে অরিসূদন ! এঁরা উভয়েই আমার পূজনীয় । ৪</p>
<p class="Shlok-Color-2">গুরূনহত্বা হি মহানুভাবান্ ।</p>
<p class="Shlok-Color-2">শ্রেয়ো ভোত্ত্ুং ভৈক্ষ্যমপীহ লোকে ।</p>
<p class="Shlok-Color-2">হত্বার্থকামাংস্তু গুরূনিহৈব</p>
<p class="Shlok-Color-2">ভুঞ্জীয় ভোগান্ রুধিরপ্রদিগ্ধান্ ॥</p>
<p class="Text">তাই এই মহানুভব গুরুজনদের হত্যা না করে আমি ইহলোকে ভিক্ষান্নে উদরপূরণও কল্যাণকর বলে মনে করি ; কারণ গুরুজনদের বধ করে শোণিত-সিক্ত ধনসম্পদ ও কাম্যবস্তুরূপ ভোগ্যবিষয়-সকলই তো ইহলোকে ভোগ করতে হবে ! ৫</p>
<p class="Shlok-Color-2">ন চৈতদ্বিদ্মন্ কতরন্নো গরীয়ো-</p>
<p class="Shlok-Color-2">যদ্বা জয়েম যদি বা নো জয়েয়ুঃ ।</p>
<p class="Shlok-Color-2">যানেব হত্বা ন জিজীবিষাম-</p>
<p class="Shlok-Color-2">স্তেঽবস্থিতাঃ প্রমুখে ধার্তরাষ্ট্রাঃ ॥</p>
<p class="Text">যুদ্ধ করা বা না-করা—এর মধ্যে কোন্টি আমাদের পক্ষে শ্রেয়, আর আমরা জয়ী হব, না ওঁরা আমাদের জয় করবেন তাও আমরা জানি না, যাঁদের বধ করে আমরা বাঁচতেও চাই না, আমাদের আত্মীয় সেই ধৃতরাষ্ট্র পুত্রগণই আমাদের বিপক্ষে যুদ্ধার্থে প্রস্তুত । ৬</p>
<p class="Shlok-Color-2">কার্পণ্যদোষোপহতস্বভাবঃ</p>
<p class="Shlok-Color-2">পৃচ্ছামি ত্বাং ধর্মসংমূঢ়চেতাঃ ।</p>
<p class="Shlok-Color-2">যচ্ছ্রেয়ঃ স্যান্নিশ্চিতং ব্রূহি তন্মে</p>
<p class="Shlok-Color-2">শিষ্যস্তেঽহং শাধি মাং ত্বাং প্রপন্নম্ ॥</p>
<p class="Text">এইজন্য কাপুরুষতারূপ দোষে অভিভূত-স্বভাব এবং ধর্ম বিষয়ে বিমূঢ়চিত্ত আমি আপনাকে জিজ্ঞাসা করছি যে, আমার পক্ষে যা নিশ্চিত কল্যাণকর, তা আমাকে বলুন, কারণ আমি আপনার শিষ্য, আপনার শরণাগত, আমাকে শিক্ষা দিন । ৭</p>
<p class="Shlok-Color-2">ন হি প্রপশ্যামি মমাপনুদ্যাদ্</p>
<p class="Shlok-Color-2"> যচ্ছোকমুচ্ছোষণমিন্দ্রিয়াণাম্ ।</p>
<p class="Shlok-Color-2">অবাপ্য ভূমাবসপত্নমৃদ্ধং</p>
<p class="Shlok-Color-2"> রাজ্যং সুরাণামপি চাধিপত্যম্ ॥</p>
<p class="Text">কারণ পৃথিবীতে নিষ্কন্টক, ধন-ধান্যসমৃদ্ধ রাজ্য এবং দেবগণের প্রভুত্ব লাভ করলেও আমি সেই উপায় দেখছি না যা আমার ইন্দ্রিয়-সন্তাপক শোক দূর করতে পারে । ৮</p>
<p class="Uwach">সঞ্জয় উবাচ</p>
<p class="Shlok-Color-2">এবমুক্ত্বা হৃষীকেশং গুড়াকেশঃ পরন্তপ ।</p>
<p class="Shlok-Color-2">ন যোৎস্য ইতি গোবিন্দমুক্ত্বা তূষ্ণীং বভূব হ ॥</p>
<p class="Text">সঞ্জয় বললেন—হে রাজন্ ! নিদ্রাজয়ী অর্জুন অন্তর্যামী ভগবান শ্রীকৃষ্ণকে এইরূপে ‘আমি যুদ্ধ করব না’ এই কথা স্পষ্টভাবে বলে নীরব হলেন । ৯</p>
<p class="Shlok-Color-2">তমুবাচ হৃষীকেশঃ প্রহসন্নিব ভারত ।</p>
<p class="Shlok-Color-2">সেনয়োরুভয়োর্মধ্যে বিষীদন্তমিদং বচঃ ॥</p>
<p class="Text">হে ভরতবংশীয় ধৃতরাষ্ট্র ! অন্তর্যামী ভগবান শ্রীকৃষ্ণ উভয় সেনার মধ্যে শোকমগ্ন অর্জুনকে যেন হাসতে হাসতে এই কথা বললেন । ১০</p>
<p class="Uwach">শ্রীভগবানুবাচ</p>
<p class="Shlok-Color-2">অশোচ্যানম্বশোচস্ত্বং প্রজ্ঞাবাদাংশ্চ ভাষসে ।</p>
<p class="Shlok-Color-2">গতাসূনগতাসূংশ্চ নানুশোচন্তি পণ্ডিতান্ ॥</p>
<p class="Text">ভগবান শ্রীকৃষ্ণ বললেন, হে অর্জুন ! যাদের জন্য শোক করা উচিত নয় এমন মানুষদের জন্য তুমি শোক করছো, আবার পণ্ডিতের মতো কথাও বলছো, কিন্তু পণ্ডিতগণ মৃত বা জীবিত—কারও জন্যই শোক করেন না । ১১</p>
<p class="Shlok-Color-2">ন ত্বেবাহং জাতু নাসং ন ত্বং নেমে জনাধিপাঃ ।</p>
<p class="Shlok-Color-2">ন চৈব ন ভবিষ্যামঃ সর্বে বয়মতঃ পরম্ ॥</p>
<p class="Text">এমন নয় যে, আমি আগে ছিলাম না বা তুমি ছিলে না বা এই রাজন্যবর্গ ছিল না এবং পরেও যে আমরা সকলে থাকব না, তাও নয় । ১২</p>
<p class="Shlok-Color-2">দেহিনোঽস্মিন্ যথা দেহে কৌমারং যৌবনং জরা ।</p>
<p class="Shlok-Color-2">তথা দেহান্তরপ্রাপ্তির্ধীরস্তত্র ন মুহ্যতি ॥</p>
<p class="Text">যেমন জীবাত্মার এই দেহে কৌমার, যৌবন ও বার্ধক্য অবস্থা আসে, তেমনি দেহান্তরপ্রাপ্তিও ঘটে ঐ বিষয়ে ধীর ব্যক্তিগণ মোহগ্রস্ত হন না । ১৩</p>
<p class="Shlok-Color-2">মাত্রাস্পর্শাস্তু কৌন্তেয় শীতোষ্ণসুখদুঃখদাঃ ।</p>
<p class="Shlok-Color-2">আগমাপায়িনোঽনিত্যাস্তাংস্তিতিক্ষস্ব ভারত ॥</p>
<p class="Text">হে কৌন্তেয় ! শীত-গ্রীষ্ম এবং সুখ-দুঃখ প্রদানকারী ইন্দ্রিয় এবং বিষয়ের সংযোগ তো উৎপত্তি ও বিনাশশীল, অতএব অনিত্য ; সুতরাং হে ভারত ! তুমি এই সকল সহ্য করো । ১৪</p>
<p class="Shlok-Color-2">যং হি ন ব্যথয়ন্ত্যেতে পুরুষং পুরুষর্ষভ ।</p>
<p class="Shlok-Color-2">সমদুঃখসুখং ধীরং সোঽমৃতত্বায় কল্পতে ॥</p>
<p class="Text">কারণ হে পুরুষশ্রেষ্ঠ ! সুখ-দুঃখে সমভাববিশিষ্ট যে ধীর ব্যক্তিকে ইন্দ্রিয় ও বিষয়ের এই সংযোগ বিচলিত করতে পারে না, তিনি মোক্ষলাভের অধিকারী হন । ১৫</p>
<p class="Shlok-Color-2">নাসতো বিদ্যতে ভাবো নাভাবো বিদ্যতে সতঃ ।</p>
<p class="Shlok-Color-2">উভয়োরপি দৃষ্টোঽন্তস্ত্বনয়োস্তত্ত্বদর্শিভিঃ ॥</p>
<p class="Text">অসৎ বস্তুর তো সত্তা (অস্তিত্ব) নেই এবং সৎ বস্তুর অভাব (অনস্তিত্ব) নেই, এইরূপে এই দুটিরই যথার্থ তত্ত্ব জ্ঞানিগণের দ্বারা উপলব্ধ হয়েছে । ১৬</p>
<p class="Shlok-Color-2">অবিনাশি তু তদ্বিদ্ধি যেন সর্বমিদং ততম্ ।</p>
<p class="Shlok-Color-2">বিনাশমব্যয়স্যাস্য ন কশ্চিৎ কর্তুমর্হতি ॥</p>
<p class="Text">তাঁকেই অবিনাশী জানবে যাঁর দ্বারা এই সমগ্র জগৎ পরিব্যাপ্ত হয়ে আছে । এই অবিনাশীর বিনাশ করতে কেউই সক্ষম নয় । ১৭</p>
<p class="Shlok-Color-2">অন্তবন্ত ইমে দেহা নিত্যস্যোক্তাঃ শরীরিণঃ ।</p>
<p class="Shlok-Color-2">অনাশিনোঽপ্রমেয়স্য তস্মাৎ যুধ্যস্ব ভারত ॥</p>
<p class="Text">অবিনশ্বর, অপ্রমেয়, নিত্যস্বরূপ জীবাত্মার এই সকল শরীরকে বিনাশশীল বলা হয়েছে । তাই হে ভরতবংশীয় অর্জুন ! তুমি যুদ্ধ করো । ১৮</p>
<p class="Shlok-Color-2">য এনং বেত্তি হন্তারং যশ্চৈনং মন্যতে হতম্ ।</p>
<p class="Shlok-Color-2">উভৌ তৌ ন বিজানীতো নায়ং হন্তি ন হন্যতে ॥</p>
<p class="Text">যিনি এই আত্মাকে হত্যাকারী মনে করেন অথবা যিনি এঁকে নিহত বলে মনে করেন তাঁরা উভয়েই আত্মার প্রকৃত স্বরূপ জানেন না ; কারণ এই আত্মা প্রকৃতপক্ষে কাউকে হত্যা করেন না এবং কারো দ্বারা হতও হন না । ১৯</p>
<p class="Shlok-Color-2">ন জায়তে ম্রিয়তে বা কদাচিৎ</p>
<p class="Shlok-Color-2"> নায়ং ভূত্বা ভবিতা বা ন ভূয়ঃ ।</p>
<p class="Shlok-Color-2">অজো নিত্যঃ শাশ্বতোঽয়ং পুরাণো</p>
<p class="Shlok-Color-2"> ন হন্যতে হন্যমানে শরীরে ॥</p>
<p class="Text">এই আত্মা কখনও জন্মান না বা মরেনও না এবং আত্মার অস্তিত্ব উৎপত্তিসাপেক্ষ নয়, কারণ আত্মা জন্মরহিত, নিত্য, সনাতন এবং পুরাতন ; শরীর বিনষ্ট হলেও আত্মা বিনষ্ট হন না । ২০</p>
<p class="Shlok-Color-2">বেদাবিনাশিনং নিত্যং য এনমজমব্যয়ম্ ।</p>
<p class="Shlok-Color-2">কথং স পুরুষঃ পার্থ কং ঘাতয়তি হন্তি কম্ ॥</p>
<p class="Text">হে পার্থ ! যিনি এই আত্মাকে অবিনাশী, নিত্য, জন্মরহিত এবং অব্যয় বলে জানেন, তিনি কীভাবে কাকেও হত্যা করবেন বা করাবেন ? ২১</p>
<p class="Shlok-Color-2">বাসাংসি জীর্ণানি যথা বিহায়</p>
<p class="Shlok-Color-2"> নবানি গৃহ্ণাতি নরোঽপরাণি ।</p>
<p class="Shlok-Color-2">তথা শরীরাণি বিহায় জীর্ণা-</p>
<p class="Shlok-Color-2"> ন্যন্যানি সংযাতি নবানি দেহী ॥</p>
<p class="Text">যেমন মানুষ পুরানো বস্ত্র পরিত্যাগ করে অন্য নূতন বস্ত্র গ্রহণ করে, তেমনই জীবাত্মা পুরণো শরীরগুলিকে ত্যাগ করে অন্য নূতন নূতন শরীর গ্রহণ করে । ২২</p>
<p class="Shlok-Color-2">নৈনং ছিন্দন্তি শস্ত্রাণি নৈনং দহতি পাবকঃ ।</p>
<p class="Shlok-Color-2">ন চৈনং ক্লেদয়ন্ত্যাপো ন শোষয়তি মারুতঃ ॥</p>
<p class="Text">শস্ত্র এই আত্মাকে কাটতে পারে না, অগ্নি দগ্ধ করতে পারে না, জল সিক্ত করতে পারে না এবং বায়ু এঁকে শুষ্ক করতে পারে না । ২৩</p>
<p class="Shlok-Color-2">অচ্ছেদ্যোঽয়মদাহ্যোঽয়মক্লেদ্যোঽশোষ্য এব চ ।</p>
<p class="Shlok-Color-2">নিত্যঃ সর্বগতঃ স্থাণুরচলোঽয়ং সনাতনঃ ॥</p>
<p class="Text">কারণ এই আত্মা অচ্ছেদ্য, অদাহ্য, অক্লেদ্য ও অশোষ্য এবং নিত্য, সর্বব্যাপী, অচল, স্থির ও সনাতন । ২৪</p>
<p class="Shlok-Color-2">অব্যক্তোঽয়মচিন্ত্যোঽয়মবিকাের্যাঽমুচ্যতে ।</p>
<p class="Shlok-Color-2">তস্মাদেবং বিদিত্বৈনং নানুশোচিতুমর্হসি ॥</p>
<p class="Text">এই আত্মাকে অব্যক্ত, অচিন্ত্য এবং বিকাররহিত বলা হয় । তাই হে অর্জুন ! এই আত্মাকে উক্তপ্রকার জেনে তোমার শোক করা উচিত নয় । ২৫</p>
<p class="Shlok-Color-2">অথ চৈনং নিত্যজাতং নিত্যং বা মন্যসে মৃতম্ ।</p>
<p class="Shlok-Color-2">তথাপি ত্বং মহাবাহো নৈবং শোচিতুমর্হসি ॥</p>
<p class="Text">আর যদি তুমি এই আত্মাকে নিত্য জন্মশীল এবং নিত্য মরণশীল বলে মনে করো, তবুও হে মহাবাহো ! তোমার শোক করা উচিত নয় । ২৬</p>
<p class="Shlok-Color-2">জাতস্য হি ধ্রুবো মৃত্যুর্ধ্রুবং জন্ম মৃতস্য চ ।</p>
<p class="Shlok-Color-2">তস্মাদপরিহাের্যঽের্থ ন ত্বং শোচিতুমর্হসি ॥</p>
<p class="Text">কারণ এইরূপ মনে করলেও যে জন্মায় তার মৃত্যু নিশ্চিত এবং মৃতের জন্ম নিশ্চিত । সুতরাং এই অপরিহার্য বিষয়ে তোমার শোক করা উচিত নয় । ২৭</p>
<p class="Shlok-Color-2">অব্যক্তাদীনি ভূতানি ব্যক্তমধ্যানি ভারত ।</p>
<p class="Shlok-Color-2">অব্যক্তনিধনান্যেব তত্র কা পরিদেবনা ॥</p>
<p class="Text">হে ভারত ! সমস্ত প্রাণী জন্মের পূর্বে অপ্রকট ছিল, মৃত্যুর পরও অপ্রকট হয়ে যায়, কেবল মধ্যবর্তী সময়েই প্রকটিত থাকে । এই পরিস্থিতিতে বিলাপ কিসের ? ২৮</p>
<p class="Shlok-Color-2">আশ্চর্যবৎ পশ্যতি কশ্চিদেন-</p>
<p class="Shlok-Color-2">মাশ্চর্যবৎ বদতি তথৈব চান্যঃ ।</p>
<p class="Shlok-Color-2">অাশ্চর্যবচ্চৈনমন্যঃ শৃণোতি</p>
<p class="Shlok-Color-2">শ্রুত্বাপ্যেনং বেদ ন চৈব কশ্চিৎ ॥</p>
<p class="Text">কেউ এই আত্মাকে আশ্চর্যবৎ দেখেন, অন্য কেউ এঁকে আশ্চর্যবৎ বর্ণনা করেন এবং অপর কেউ এই আত্মাকে আশ্চর্যান্বিত হয়ে শ্রবণ করেন আর কেউ কেউ তো শুনেও এঁর সম্বন্ধে জানে না কারণ, আত্মা দুর্বিজ্ঞেয় । ২৯</p>
<p class="Shlok-Color-2">দেহী নিত্যমবধ্যোঽয়ং দেহে সর্বস্য ভারত ।</p>
<p class="Shlok-Color-2">তস্মাৎ সর্বাণি ভূতানি ন ত্বং শোচিতুমর্হসি ॥</p>
<p class="Text">হে অর্জুন ! এই আত্মা সকলের দেহে সর্বদাই অবধ্য(১) । এই কারণে কোনো প্রাণীর জন্য তোমার শোক করা উচিত নয় । ৩০</p>
<p class="Footnotes">(১) যাকে বধ করা যায় না ।</p>
<p class="Shlok-Color-2">স্বধর্মমপি চাবেক্ষ্য ন বিকম্পিতুমর্হসি ।</p>
<p class="Shlok-Color-2">ধর্ম্যাদ্ধি যুদ্ধাচ্ছ্রেয়োঽন্যৎ ক্ষত্রিয়স্য ন বিদ্যতে ॥</p>
<p class="Text">এবং নিজ ধর্মের দিকে দৃষ্টি রেখেও তোমার ভীত হওয়া উচিত নয়, কারণ ক্ষত্রিয়ের পক্ষে ধর্মযুদ্ধ অপেক্ষা বড় আর কোনো কল্যাণকর কর্তব্য নেই । ৩১</p>
<p class="Shlok-Color-2">যদৃচ্ছয়া চোপপন্নং স্বর্গদ্বারমপাবৃতম্ ।</p>
<p class="Shlok-Color-2">সুখিনঃ ক্ষত্রিয়াঃ পার্থ লভন্তে যুদ্ধমীদৃশম্ ॥</p>
<p class="Text">হে পার্থ ! স্বতঃপ্রাপ্ত, উন্মুক্ত স্বর্গদ্বার সদৃশ এই প্রকার ধর্মযুদ্ধ ভাগ্যবান ক্ষত্রিয়গণই প্রাপ্ত হন । ৩২</p>
<p class="Shlok-Color-2">অথ চেৎ ত্বমিমং ধর্ম্যং সংগ্রামং ন করিষ্যসি ।</p>
<p class="Shlok-Color-2">ততঃ স্বধর্মং কীর্তিঞ্চ হিত্বা পাপমবাপ্স্যসি ॥</p>
<p class="Text">কিন্তু যদি তুমি এই ধর্মযুদ্ধ না করো তা হলে স্বধর্ম ও কীর্তি হতে চ্যুত হয়ে পাপভাগী হবে । ৩৩</p>
<p class="Shlok-Color-2">অকীর্তিঞ্চাপি ভূতানি কথয়িষ্যন্তি তেঽব্যয়াম্ ।</p>
<p class="Shlok-Color-2">সম্ভাবিতস্য চাকীর্তির্মরণাদতিরিচ্যতে ॥</p>
<p class="Text">এবং সকলেই তোমার এই দীর্ঘকালস্থায়ী অকীর্তি (অখ্যাতি) নিয়ে আলোচনা করবে । মাননীয় ব্যক্তির পক্ষে এই অকীর্তি মৃত্যু অপেক্ষাও বেশি যন্ত্রণাদায়ক । ৩৪</p>
<p class="Shlok-Color-2">ভয়াদ্রণাদুপরতং মংস্যন্তে ত্বাং মহারথাঃ ।</p>
<p class="Shlok-Color-2">যেষাং চ ত্বং বহুমতো ভূত্বা যাস্যসি লাঘবম্ ॥</p>
<p class="Text">আর যাঁদের দৃষ্টিতে তুমি খুবই সম্মানিত ছিলে তাঁদের চোখে হেয় হয়ে যাবে । এই মহারথিগণ মনে করবেন তুমি ভয়বশতঃ যুদ্ধে বিরত হয়েছ । ৩৫</p>
<p class="Shlok-Color-2">অবাচ্যবাদাংশ্চ বহূন্ বদিষ্যন্তি তবাহিতাঃ ।</p>
<p class="Shlok-Color-2">নিন্দন্তস্তব সামর্থ্যং ততো দুঃখতরং নু কিম্ ॥</p>
<p class="Text">তোমার শত্রুরা তোমার সামর্থ্যের নিন্দা করে অনেক অকথ্য কথাও বলবে, এর থেকে বেশি দুঃখজনক আর কী হতে পারে? ৩৬</p>
<p class="Shlok-Color-2">হতো বা প্রাপ্স্যসি স্বর্গং জিত্বা বা ভোক্ষ্যসে মহীম্ ।</p>
<p class="Shlok-Color-2">তস্মাদুত্তিষ্ঠ কৌন্তেয় যুদ্ধায় কৃতনিশ্চয়ঃ ॥</p>
<p class="Text">যদি তুমি যুদ্ধে নিহত হও, তা হলে স্বর্গ লাভ করবে আর যদি জয়লাভ করো তাহলে পৃথিবীর রাজত্ব ভোগ করবে । তাই হে অর্জুন ! তুমি যুদ্ধের জন্য দৃঢ়নিশ্চয় হয়ে উত্থিত হও । ৩৭</p>
<p class="Shlok-Color-2">সুখদুঃখে সমে কৃত্বা লাভালাভৌ জয়াজয়ৌ ।</p>
<p class="Shlok-Color-2">ততো যুদ্ধায় যুজ্যস্ব নৈবং পাপমবাপ্স্যসি ॥</p>
<p class="Text">জয়-পরাজয়, লাভ-ক্ষতি, সুখ-দুঃখকে সমান মনে করে যুদ্ধের জন্য প্রস্তুত হও ; এইভাবে যুদ্ধ করলে তুমি পাপগ্রস্ত হবে না । ৩৮</p>
<p class="Shlok-Color-2">এষা তেঽভিহিতা সাংখ্যে বুদ্ধিের্যাগে ত্বিমাং শৃণু ।</p>
<p class="Shlok-Color-2">বুদ্ধ্যা যুক্তো যয়া পার্থ কর্মবন্ধং প্রহাস্যসি ॥</p>
<p class="Text">হে পার্থ ! তোমার জন্য এই তত্ত্ব (সমত্ব বুদ্ধি) জ্ঞানযোগের(১) বিষয়ে বলা হল, এখন তুমি কর্মযোগের(২) কথা শোন—এই বুদ্ধি দ্বারা যুক্ত হলে তুমি অনায়াসে কর্মবন্ধন হতে মুক্ত হবে । ৩৯</p>
<p class="Footnotes">(১)-(২)তৃতীয় অধ্যায়ের তৃতীয় শ্লোকের টিপ্পনীতে এটির বিস্তারিত আলোচনা দ্রষ্টব্য ।</p>
<p class="Shlok-Color-2">নেহাভিক্রমনাশোঽস্তি প্রত্যবায়ো ন বিদ্যতে ।</p>
<p class="Shlok-Color-2">স্বল্পমপ্যস্য ধর্মস্য ত্রায়তে মহতো ভয়াৎ ॥</p>
<p class="Text">নিষ্কাম কর্মযোগে আরম্ভের বিফলতা হয় না এবং বিপরীত ফলরূপ দোষও হয় না, উপরন্তু এই নিষ্কাম কর্মযোগরূপ ধর্মের স্বল্প অনুষ্ঠানও জন্ম-মৃত্যুরূপ মহাভয় হতে রক্ষা করে । ৪০</p>
<p class="Shlok-Color-2">ব্যবসায়াত্মিকা বুদ্ধিরেকেহ কুরুনন্দন ।</p>
<p class="Shlok-Color-2">বহুশাখা হ্যনন্তাশ্চ বুদ্ধয়োঽব্যবসায়িনাম্ ॥</p>
<p class="Text">হে কুরুনন্দন ! এই নিষ্কাম কর্মযোগে নিশ্চয়াত্মিকা বুদ্ধি একনিষ্ঠ হয় । কিন্তু অস্থির চিত্ত সকাম ব্যক্তিদের বুদ্ধি বহু শাখাবিশিষ্ট ও বহুমুখী হয়ে থাকে । ৪১</p>
<p class="Shlok-Color-2">যামিমাং পুষ্পিতাং বাচং প্রবদন্ত্যবিপশ্চিতঃ ।</p>
<p class="Shlok-Color-2">বেদবাদরতাঃ পার্থ নান্যদস্তীতি বাদিনঃ ॥</p>
<p class="Shlok-Color-2">কামাত্মানঃ স্বর্গপরা জন্মকর্মফলপ্রদাম্ ।</p>
<p class="Shlok-Color-2">ক্রিয়াবিশেষবহুলাং ভোগৈশ্বর্যগতিং প্রতি ॥</p>
<p class="Shlok-Color-2">ভোগৈশ্বর্যপ্রসক্তানাং তয়াপহৃতচেতসাম্ ।</p>
<p class="Shlok-Color-2">ব্যবসায়াত্মিকা বুদ্ধিঃ সমাধৌ ন বিধীয়তে ॥</p>
<p class="Text">হে পার্থ ! যারা ভোগে আসক্তচিত্ত, কর্মফল-প্রশংসাকারী বেদবাক্যেই যাদের চিত্ত আকৃষ্ট, যাদের বুদ্ধিতে স্বর্গই পরমপ্রাপ্য বস্তু এবং যারা বলে থাকেন যে, স্বর্গ হতে বড় আর কিছুই নেই—এইরূপ অবিবেকিগণ যে পুষ্পিত অর্থাৎ আপাত-মনোহর বাক্য বলে, যা জন্মরূপ কর্মফল প্রদান করে এবং ভোগ তথা ঐশ্বর্য প্রাপ্তির জন্য নানা ক্রিয়ার বর্ণনা করে, সেইসকল বাক্য দ্বারা যাদের চিত্ত অপহৃত হয়ে ভোগ ও ঐশ্বর্যর প্রতি আসক্ত হয়, তাদের পরমাত্মাতে নিশ্চয়াত্মিকা শুদ্ধা বুদ্ধি হতে পারে না । ৪২-৪৪</p>
<p class="Shlok-Color-2">ত্রৈগুণ্যবিষয়া বেদা নিস্ত্রৈগুণ্যো ভবার্জুন ।</p>
<p class="Shlok-Color-2">নির্দ্বন্দ্বো নিত্যসত্ত্বস্থো নিের্যাগক্ষেম আত্মবান্ ॥</p>
<p class="Text">হে অর্জুন ! বেদ পূর্বোক্ত ভাবে ত্রিগুণের কার্যরূপ সমস্ত ভোগ এবং তারই সাধনের প্রতিপাদক ; সুতরাং তুমি ঐসব ভোগ এবং তার সাধনে আসক্তি বর্জিত হও, হর্ষ-শোকাদি দ্বন্দ্বরহিত ও নিত্যবস্তুতে (পরমাত্মাতে) স্থিত হও এবং যোগ(১)-ক্ষেমের(২) আকাঙ্ক্ষাহীন তথা আত্মপরায়ন হও । ৪৫</p>
<p class="Footnotes">(১) যোগ—অপ্রাপ্ত বস্তুর প্রাপ্তির নাম ‘যোগ’ ।</p>
<p class="Footnotes">(২) ক্ষেম—প্রাপ্ত বস্তু রক্ষা করার নাম ‘ক্ষেম’ ।</p>
<p class="Shlok-Color-2">যাবানর্থ উদপানে সর্বতঃ সংপ্লুতোদকে ।</p>
<p class="Shlok-Color-2">তাবান্ সর্বেষু বেদেষু ব্রাহ্মণস্য বিজানতঃ ॥</p>
<p class="Text">সর্বত্র পরিপূর্ণ জলাশয় প্রাপ্ত হলে ক্ষুদ্র জলাশয়ে মানুষের যেটুকু প্রয়োজন থাকে, ব্রহ্মতত্ত্বজ্ঞানী ব্রাহ্মণের বেদে ততটাই প্রয়োজন থাকে অর্থাৎ কোনো প্রয়োজন থাকে না । ৪৬</p>
<p class="Shlok-Color-2">কর্মণ্যেবাধিকারস্তে মা ফলেষু কদাচন ।</p>
<p class="Shlok-Color-2">মা কর্মফলহেতুর্ভূর্মা তে সঙ্গোঽস্ত্বকর্মণি ॥</p>
<p class="Text">কর্মেই তোমার অধিকার, ফলে নয় । অতএব তুমি কর্ম-ফলের হেতু হয়ো না আবার কর্মত্যাগেও যেন তোমার প্রবৃত্তি না হয় । ৪৭</p>
<p class="Shlok-Color-2">যোগস্থঃ কুরু কর্মাণি সঙ্গং ত্যক্ত্বা ধনঞ্জয় ।</p>
<p class="Shlok-Color-2">সিদ্ধ্যসিদ্ধ্যোঃ সমো ভূত্বা সমত্বং যোগ উচ্যতে ॥</p>
<p class="Text">হে ধনঞ্জয় ! তুমি আসক্তি ত্যাগ করে এবং সিদ্ধি-অসিদ্ধিতে সমভাবাপন্ন থেকে যোগস্থ হয়ে সকল কর্ম করো । এই সমত্ব(১)-কেই যোগ বলা হয় । ৪৮</p>
<p class="Footnotes">(১) যা কিছু করা হয়, তা পূর্ণ হওয়া বা না-হওয়াতে এবং তার ফলে সমবুদ্ধি রাখার নামই হল ‘সমত্ব’ ।</p>
<p class="Shlok-Color-2">দূরেণ হ্যবরং কর্ম বুদ্ধিযোগাদ্ধনঞ্জয় ।</p>
<p class="Shlok-Color-2">বুদ্ধৌ শরণমন্বিচ্ছ কৃপণাঃ ফলহেতবঃ ॥</p>
<p class="Text">এই সমত্বরূপ বুদ্ধিযোগ অপেক্ষা সকাম-কর্ম নিতান্তই নিকৃষ্ট । তাই, হে ধনঞ্জয় ! তুমি সমত্ববুদ্ধি-যোগের আশ্রয় নাও, কারণ যারা ফলের হেতু হয় অর্থাৎ ফলাকাঙ্ক্ষাবশতঃ কর্ম করে, তারা অত্যন্ত দীন । ৪৯</p>
<p class="Shlok-Color-2">বুদ্ধিযুক্তো জহাতীহ উভে সুকৃতদুস্কৃতে ।</p>
<p class="Shlok-Color-2">তস্মাৎ যোগায় যুজ্যস্ব যোগঃ কর্মসু কৌশলম্ ॥</p>
<p class="Text">সমত্ববুদ্ধিযুক্ত পুরুষ ইহলোকেই পাপ এবং পুণ্য দুই-ই পরিত্যাগ করেন অর্থাৎ এগুলি হতে মুক্তিলাভ করেন । তাই তুমি সমত্বরূপ যোগের আশ্রয় নাও ; এই সমত্বরূপ যোগই হল কর্মের কৌশল অর্থাৎ কর্ম বন্ধন হতে মুক্ত হবার উপায় । ৫০</p>
<p class="Shlok-Color-2">কর্মজং বুদ্ধিযুক্তা হি ফলং ত্যক্ত্বা মনীষিণঃ ।</p>
<p class="Shlok-Color-2">জন্মবন্ধবিনির্মুক্তাঃ পদং গচ্ছন্ত্যনাময়ম্ ॥</p>
<p class="Text">কারণ সমত্ববুদ্ধিসম্পন্ন জ্ঞানিগণ কর্মজনিত ফল ত্যাগ করে জন্মরূপ বন্ধন হতে মুক্ত হয়ে নির্বিকার পরমপদ লাভ করেন । ৫১</p>
<p class="Shlok-Color-2">যদা তে মোহকলিলং বুদ্ধির্ব্যতিতরিষ্যতি ।</p>
<p class="Shlok-Color-2">তদা গন্তাসি নির্বেদং শ্রোতব্যস্য শ্রুতস্য চ ॥</p>
<p class="Text">যখন তোমার বুদ্ধি মোহরূপ কর্দম সম্পূর্ণরূপে অতিক্রম করবে, তখন তুমি শ্রুত এবং শ্রোতব্য ইহলোক এবং পরলোক সম্পর্কীয় সমস্ত বিষয় ভোগে বৈরাগ্য প্রাপ্ত হবে । ৫২</p>
<p class="Shlok-Color-2">শ্রুতিবিপ্রতিপন্না তে যদা স্থাস্যতি নিশ্চলা ।</p>
<p class="Shlok-Color-2">সমাধাবচলা বুদ্ধিস্তদা যোগমবাপ্স্যসি ॥</p>
<p class="Text">নানা কথার দ্বারা বিক্ষিপ্ত তোমার বুদ্ধি যখন পরমাত্মায় অটল ও স্থির হবে, তখন তুমি যোগপ্রাপ্ত হবে অর্থাৎ পরমাত্মার সঙ্গে তোমার নিত্য সংযোগ স্থাপিত হবে । ৫৩</p>
<p class="Uwach">অর্জুন উবাচ</p>
<p class="Shlok-Color-2">স্থিতপ্রজ্ঞস্য কা ভাষা সমাধিস্থস্য কেশব ।</p>
<p class="Shlok-Color-2">স্থিতধীঃ কিং প্রভাষেত কিমাসীত ব্রজেত কিম্ ॥</p>
<p class="Text">অর্জুন বললেন, হে কেশব ! সমাধিতে স্থিত পরমাত্মাকে প্রাপ্ত স্থিরবুদ্ধি ব্যক্তির লক্ষণ কী ? স্থিতধী ব্যক্তি কীভাবে কথা বলেন ? কীরূপে অবস্থান করেন ? কীভাবে চলেন ? ৫৪</p>
<p class="Uwach">শ্রীভগবানুবাচ</p>
<p class="Shlok-Color-2">প্রজহাতি যদা কামান্ সর্বান্ পার্থ মনোগতান্ ।</p>
<p class="Shlok-Color-2">আত্মন্যেবাত্মনা তুষ্টঃ স্থিতপ্রজ্ঞস্তদোচ্যতে ॥</p>
<p class="Text">ভগবান শ্রীকৃষ্ণ বললেন—হে অর্জুন ! যখন যোগী মন থেকে সমস্ত কামনা সম্পূর্ণভাবে পরিত্যাগ করেন এবং আত্মা দ্বারা আত্মাতেই সন্তুষ্ট থাকেন, তখন তাঁকে স্থিতপ্রজ্ঞ বলা হয় । ৫৫</p>
<p class="Shlok-Color-2">দুঃখেষ্বনুদ্বিগ্নমনাঃ সুখেষু বিগতস্পৃহঃ ।</p>
<p class="Shlok-Color-2">বীতরাগভয়ক্রোধঃ স্থিতধীর্মুনিরুচ্যতে ॥</p>
<p class="Text">দুঃখে অনুদ্বিগ্ন চিত্ত, সুখে স্পৃহাহীন এবং আসক্তি, ভয় এবং ক্রোধ রহিত মুনিকেই স্থিতপ্রজ্ঞ বলা হয় । ৫৬</p>
<p class="Shlok-Color-2">যঃ সর্বত্রানভিস্নেহস্তত্তৎ প্রাপ্য শুভাশুভম্ ।</p>
<p class="Shlok-Color-2">নাভিনন্দতি ন দ্বেষ্টি তস্য প্রজ্ঞা প্রতিষ্ঠিতা ॥</p>
<p class="Text">যিনি সকল বস্তু ও ব্যক্তিতে আসক্তিরহিত এবং শুভ ও অশুভ বস্তুর প্রাপ্তিতে প্রসন্ন হন না বা দ্বেষ করেন না, তিনিই স্থিতপ্রজ্ঞ । ৫৭</p>
<p class="Shlok-Color-2">যদা সংহরতে চায়ং কূর্মোঽঙ্গানীব সর্বশঃ ।</p>
<p class="Shlok-Color-2">ইন্দ্রিয়াণীন্দ্রিয়ার্থেভ্যস্তস্য প্রজ্ঞা প্রতিষ্ঠিতা ॥</p>
<p class="Text">কচ্ছপ যেমন আপন অঙ্গসমূহ সংহরণ করে নেয়, সেইরূপ যিনি ইন্দ্রিয়াদির বিষয় হতে ইন্দ্রিয়দের সর্বপ্রকারে সংহরণ করেন, তাঁকেই স্থিতপ্রজ্ঞ বলে জানবে । ৫৮</p>
<p class="Shlok-Color-2">বিষয়া বিনিবর্তন্তে নিরাহারস্য দেহিনঃ ।</p>
<p class="Shlok-Color-2">রসবর্জং রসোঽপ্যস্য পরং দৃষ্ট্বা নিবর্ততে ॥</p>
<p class="Text">ইন্দ্রিয়াদির দ্বারা বিষয় উপভোগে অপ্রবৃত্ত ব্যক্তির বিষয়ভোগ নিবৃত্ত হলেও ইন্দ্রিয়াদির বিষয়াসক্তি নিবৃত্ত হয় না । কিন্তু স্থিতপ্রজ্ঞ ব্যক্তির আসক্তি পরমাত্মার সাক্ষাৎ লাভে সর্বতোভাবে দূর হয় । ৫৯</p>
<p class="Shlok-Color-2">যততো হ্যপি কৌন্তেয় পুরুষস্য বিপশ্চিতঃ ।</p>
<p class="Shlok-Color-2">ইন্দ্রিয়াণি প্রমাথীনি হরন্তি প্রসভং মনঃ ॥</p>
<p class="Text">হে অর্জুন ! আসক্তি সর্বতোভাবে দূর না হলে চিত্ত আলোড়নকারী ইন্দ্রিয়সকল যত্নশীল বুদ্ধিমান ব্যক্তির মনকেও বলপূর্বক হরণ করে । ৬০</p>
<p class="Shlok-Color-2">তানি সর্বাণি সংযম্য যুক্ত আসীত মৎপরঃ ।</p>
<p class="Shlok-Color-2">বশে হি যস্যেন্দ্রিয়াণি তস্য প্রজ্ঞা প্রতিষ্ঠিতা ॥</p>
<p class="Text">অতএব যোগী ইন্দ্রিয়গুলিকে সংযত করে সমাহিত চিত্তে মৎপরায়ণ হয়ে অবস্থান করবেন, কারণ যাঁর ইন্দ্রিয় বশীভূত, তাঁরই বুদ্ধি স্থির হয় । ৬১</p>
<p class="Shlok-Color-2">ধ্যায়তো বিষয়ান্ পুংসঃ সঙ্গস্তেষূপজায়তে ।</p>
<p class="Shlok-Color-2">সঙ্গাৎসংজায়তে কামঃ কামাৎ ক্রোধোঽভিজায়তে ॥</p>
<p class="Text">বিষয়চিন্তা করতে করতে মানুষের ঐ বিষয়ে আসক্তি জন্মায়, আসক্তি হতে কামনা উৎপন্ন হয় এবং কামনায় বাধা পড়লে ক্রোধের জন্ম হয় । ৬২</p>
<p class="Shlok-Color-2">ক্রোধাদ্ভবতি সম্মোহঃ সম্মোহাৎ স্মৃতিবিভ্রমঃ ।</p>
<p class="Shlok-Color-2">স্মৃতিভ্রংশাদ্বুদ্ধিনাশো বুদ্ধিনাশাৎ প্রণশ্যতি ।।</p>
<p class="Text">ক্রোধ হতে মূঢ়ভাব উৎপন্ন হয়, মূঢ়ভাব হতে স্মৃতিভ্রংশ হয়, স্মৃতিভ্রংশে বুদ্ধি নাশ হয় এবং বুদ্ধি নাশ হলে পতন হয় । ৬৩</p>
<p class="Shlok-Color-2">রাগদ্বেষবিযুক্তৈস্তু বিষয়ানিন্দ্রিয়ৈশ্চরন্ ।</p>
<p class="Shlok-Color-2">আত্মবশ্যৈর্বিধেয়াত্মা প্রসাদমধিগচ্ছতি ॥</p>
<p class="Text">কিন্তু যিনি অন্তঃকরণকে বশীভূত করেছেন, তিনি অনুরাগ ও বিদ্বেষবর্জিত বশীভূত ইন্দ্রিয়াদি সহযোগে বিষয়সমূহে বিচরণ করেও অন্তঃকরণের প্রসন্নতা লাভ করেন । ৬৪</p>
<p class="Shlok-Color-2">প্রসাদে সর্বদুঃখানাং হানিরস্যোপজায়তে ।</p>
<p class="Shlok-Color-2">প্রসন্নচেতসো হ্যাশু বুদ্ধিঃ পর্যবতিষ্ঠতে ॥</p>
<p class="Text">অন্তঃকরণের প্রসন্নতার ফলে তাঁর সমস্ত দুঃখ নাশ হয় এবং সেই প্রসন্নচিত্ত কর্মযোগীর বুদ্ধি অচিরে সর্বদিক হতে নিবৃত্ত হয়ে পরমাত্মাতে স্থির হয় । ৬৫</p>
<p class="Shlok-Color-2">নাস্তি বুদ্ধিরযুক্তস্য ন চাযুক্তস্য ভাবনা ।</p>
<p class="Shlok-Color-2">ন চাভাবয়তঃ শান্তিরশান্তস্য কুতঃ সুখম্ ॥</p>
<p class="Text">যার মন এবং ইন্দ্রিয় নিজের বশে নেই তার নিশ্চয়াত্মিকা বুদ্ধি হয় না এবং সেই অযুক্ত ব্যক্তির অন্তঃকরণে ভগবৎ চিন্তা জাগে না । আত্মচিন্তা বর্জিত মানুষের শান্তি অসম্ভব আর শান্তিরহিত মানুষের সুখ কোথায় ? ৬৬</p>
<p class="Shlok-Color-2">ইন্দ্রিয়াণাং হি চরতাং যন্মনোঽনুবিধীয়তে ।</p>
<p class="Shlok-Color-2">তদস্য হরতি প্রজ্ঞাং বায়ুর্নাবমিবাম্ভসি ॥</p>
<p class="Text">কারণ জলের মধ্যে বিচরণশীল নৌকাকে যেমন বায়ু বিচলিত করে, তেমনি বিষয়ভোগে বিচরণকারী ইন্দ্রিয় সমূহের মধ্যে মন যেটিতে আকৃষ্ট হয় সেই ইন্দ্রিয়টিই অযুক্ত পুুরুষের বুদ্ধি হরণ করে । ৬৭</p>
<p class="Shlok-Color-2">তস্মাৎ যস্য মহাবাহো নিগৃহীতানি সর্বশঃ ।</p>
<p class="Shlok-Color-2">ইন্দ্রিয়াণীন্দ্রিয়ার্থেভ্যস্তস্য প্রজ্ঞা প্রতিষ্ঠিতা ॥</p>
<p class="Text">সেইজন্য হে মহাবাহো ! যাঁর ইন্দ্রিয়গুলি ইন্দ্রিয়াদির বিষয় হতে সর্বপ্রকারে নিবৃত্ত হয়েছে, তাঁরই প্রজ্ঞা স্থির হয়েছে বলে জানবে । ৬৮</p>
<p class="Shlok-Color-2">যা নিশা সর্বভূতানাং তস্যাং জাগর্তি সংযমী ।</p>
<p class="Shlok-Color-2">যস্যাং জাগ্রতি ভূতানি সা নিশা পশ্যতো মুনেঃ ॥</p>
<p class="Text">সমস্ত প্রাণীর পক্ষে যা রাত্রির সমান, নিত্য জ্ঞানস্বরূপ পরমানন্দে স্থিতপ্রজ্ঞ যোগী তাতে জাগ্রত থাকেন এবং বিনাশশীল জাগতিক সুখ প্রাপ্তির আশায় সমস্ত প্রাণী যাতে জাগরিত থাকে, পরমাত্ম-তত্ত্বজ্ঞানী মুনির কাছে তা রাত্রির সমান । ৬৯</p>
<p class="Shlok-Color-2">আপূর্যমাণমচলপ্রতিষ্ঠং</p>
<p class="Shlok-Color-2">সমুদ্রমাপঃ প্রবিশন্তি যদ্বৎ ।</p>
<p class="Shlok-Color-2">তদ্বৎ কামা যং প্রবিশন্তি সর্বে</p>
<p class="Shlok-Color-2">স শান্তিমাপ্নোতি ন কামকামী ॥</p>
<p class="Text">যেমন বিভিন্ন নদীর জল পরিপূর্ণ অচল, স্থির সমুদ্রে এসে তাকে বিচলিত না করেই বিলীন হয়ে যায় তেমনই সমস্ত বিষয়ভোগও যাঁর মধ্যে কোনো বিকার উৎপন্ন না করে বিলীন হয়, তিনিই পরমশান্তি লাভ করেন, কিন্তু যিনি ভোগ্যপদার্থ কামনা করেন, তাঁর পক্ষে শান্তিলাভ অসম্ভব । ৭০</p>
<p class="Shlok-Color-2">বিহায় কামান্ যঃ সর্বান্ পুমাংশ্চরতি নিঃস্পৃহঃ ।</p>
<p class="Shlok-Color-2">নির্মমো নিরহঙ্কারঃ স শান্তিমধিগচ্ছতি ॥</p>
<p class="Text">যিনি সমস্ত কামনা পরিত্যাগ করে মমত্বশূন্য ও অহং বর্জিত এবং নিস্পৃহ হয়ে বিচরণ করেন, তিনিই পরম শান্তি লাভ করেন অর্থাৎ তাঁর ঈশ্বর লাভ হয়েছে । ৭১</p>
<p class="Shlok-Color-2">এষা ব্রাহ্মী স্থিতিঃ পার্থ নৈনাং প্রাপ্য বিমুহ্যতি ।</p>
<p class="Shlok-Color-2">স্থিত্বাস্যামন্তকালেঽপি ব্রহ্মনির্বাণমৃচ্ছতি ॥</p>
<p class="Text">হে অর্জুন ! এ হল ব্রহ্মপ্রাপ্ত পুরুষের স্থিতি, এই স্থিতি লাভের পর তিনি আর কখনও মোহগ্রস্ত হন না । অন্তিম সময়েও যিনি এই ব্রাহ্মীস্থিতি লাভ করেন, তিনি ব্রহ্মানন্দ লাভ করেন । ৭২</p>
<p class="Chapter-End-Bold">ওঁ তৎসদিতি শ্রীমদ্ভগবদ্গীতাসূপনিষৎসু ব্রহ্মবিদ্যায়াং যোগশাস্ত্রে শ্রীকৃষ্ণার্জুনসংবাদে সাংখ্যযোগো নাম দ্বিতীয়োঽধ্যায়ঃ ॥</p>
<p class="Chapter-End">ওঁ তৎ সৎ শ্রীমদ্ভগবদ্গীতারূপী উপনিষদ্ তথা ব্রহ্মবিদ্যাবিষয়ক যোগশাস্ত্রে শ্রীকৃষ্ণ-অর্জুন সংবাদে ‘সাংখ্যযোগ’ নামক দ্বিতীয় অধ্যায় সম্পূর্ণ হল ।</p>


<p class="Page-Break"> </p>
<p class="Chapter-Heading" id="toc_marker-8">তৃতীয় অধ্যায়</p>
<p class="Sub-Heading" xml:lang="en-US">কর্মযোগ</p>
<p class="Uwach">অর্জুন উবাচ</p>
<p class="Shlok-Color-2">জ্যায়সী চেৎ কর্মণস্তে মতা বুদ্ধির্জনার্দন ।</p>
<p class="Shlok-Color-2">তৎ কিং কর্মণি ঘোরে মাং নিয়োজয়সি কেশব ॥</p>
<p class="Text">অর্জুন বললেন—হে জনার্দন ! যদি আপনার মতে কর্ম অপেক্ষা জ্ঞান শ্রেষ্ঠ, তবে হে কেশব ! আমাকে এই ঘোর কর্মে কেন নিযুক্ত করছেন ? ১</p>
<p class="Shlok-Color-2">ব্যামিশ্রেণেব বাক্যেন বুদ্ধিং মোহয়সীব মে ।</p>
<p class="Shlok-Color-2">তদেকং বদ নিশ্চিত্য যেন শ্রেয়োঽহমাপ্নুয়াম্ ॥</p>
<p class="Text">উভয়ার্থবোধক মিশ্রিতসদৃশ বাক্য দ্বারা আপনি আমার বুদ্ধিকে যেন মোহগ্রস্ত করছেন, অতএব একটি পথ আমাকে নিশ্চিত করে বলুন যাতে আমি শ্রেয়োলাভ করতে পারি । ২</p>
<p class="Uwach">শ্রীভগবানুবাচ</p>
<p class="Shlok-Color-2">লোকেঽস্মিন্ দ্বিবিধা নিষ্ঠা পুরা প্রোক্তা ময়ানঘ ।</p>
<p class="Shlok-Color-2">জ্ঞানযোগেন সাংখ্যানাং কর্মযোগেন যোগিনাম্ ॥</p>
<p class="Text">ভগবান শ্রীকৃষ্ণ বললেন—হে নিষ্পাপ অর্জুন, ইহলোকে দুই প্রকারের নিষ্ঠা(১) আছে তা পূর্বেই বলেছি । সাংখ্যযোগীর নিষ্ঠা জ্ঞানযোগে(২) এবং যোগীর নিষ্ঠা কর্মযোগে(৩) হয়ে থাকে । ৩</p>
<p class="Footnotes">(১)সাধনের চরম অবস্থা অর্থাৎ পরাকাষ্ঠাকে বলা হয় ‘নিষ্ঠা’ ।</p>
<p class="Footnotes">(২)মায়া থেকে উৎপন্ন গুণসমূহ গুণে প্রবৃত্ত হয় এটা জেনে মন, ইন্দ্রিয় এবং শরীর দ্বারা সংঘটিত সমস্ত ক্রিয়ায় কর্তৃত্বভাব বর্জিত হয়ে সর্বব্যাপী সচ্চিদানন্দঘন পরমাত্মার সঙ্গে একাত্মভাবে অবস্থিত হওয়াকে বলা হয় ‘জ্ঞানযোগ’ । একেই ‘সন্ন্যাস’, ‘সাংখ্যযোগ’ ইত্যাদি নামেও বলা হয়েছে । </p>
<p class="Footnotes">(৩)ফল এবং আসক্তি ত্যাগ করে ভগবানের আদেশ অনুসারে শুধু তাঁর জন্যই সমত্ব বুদ্ধিতে কর্ম করাকে বলা হয় ‘নিষ্কাম কর্মযোগ’, একেই ‘সমত্বযোগ’, ‘ৱুদ্ধিযোগ’, ‘কর্মযোগ’, ‘তদর্থকর্ম’, মদর্থকর্ম প্রভৃতি নামেও অভিহিত করা হয়েছে ।</p>
<p class="Shlok-Color-2">ন কর্মণামনারম্ভান্নৈষ্কর্ম্যং পুরুষোঽশ্নুতে ।</p>
<p class="Shlok-Color-2">ন চ সন্ন্যসনাদেব সিদ্ধিং সমধিগচ্ছতি ॥</p>
<p class="Text">কর্মারম্ভ না করলে মানুষের নৈষ্কর্ম্য(১) অর্থাৎ যোগনিষ্ঠা সিদ্ধ হয় না এবং শুধুমাত্র কর্ম ত্যাগ করলেই সাংখ্যনিষ্ঠা সিদ্ধ হয় না ।৪</p>
<p class="Footnotes">(১)যে অবস্থা প্রাপ্ত হলে মানুষের কর্ম অকর্ম হয় অর্থাৎ ফল উৎপন্ন করতে পারে না, তাকে ‘নৈষ্কর্ম্য’ অবস্থা বলা হয় ।</p>
<p class="Shlok-Color-2">ন হি কশ্চিৎ ক্ষণমপি জাতু তিষ্ঠত্যকর্মকৃৎ ।</p>
<p class="Shlok-Color-2">কার্যতে হ্যবশঃ কর্ম সর্বঃ প্রকৃতিজৈর্গুণৈঃ ॥</p>
<p class="Text">কেউই এক মুহূর্তও কর্ম না করে থাকতে পারে না, কারণ সকল মানুষই প্রকৃতিজাত গুণসমূহের প্রভাবে অবশ হয়ে কর্ম করতে বাধ্য হয় । ৫</p>
<p class="Shlok-Color-2">কর্মেন্দ্রিয়াণি সংযম্য য আস্তে মনসা স্মরন্ ।</p>
<p class="Shlok-Color-2">ইন্দ্রিয়ার্থান্ বিমূঢ়াত্মা মিথ্যাচারঃ স উচ্যতে ॥</p>
<p class="Text">যে মূঢ়বুদ্ধি ব্যক্তি কর্মেন্দ্রিয়গুলিকে সংযত করে মনে মনে ইন্দ্রিয়গুলির বিষয়ে চিন্তা করে, তাকে মিথ্যাচারী বলা হয় । ৬</p>
<p class="Shlok-Color-2">যস্ত্বিন্দ্রিয়াণি মনসা নিয়ম্যারভতেঽর্জুন ।</p>
<p class="Shlok-Color-2">কর্মেন্দ্রিয়ৈঃ কর্মযোগমসক্তঃ স বিশিষ্যতে ॥</p>
<p class="Text">কিন্তু হে অর্জুন ! যিনি মনের সাহায্যে ইন্দ্রিয়গুলিকে সংযত করে অনাসক্তভাবে কর্মেন্দ্রিয়াদির দ্বারা কর্মযোগের আচরণ করেন, তিনিই শ্রেষ্ঠ । ৭</p>
<p class="Shlok-Color-2">নিয়তং কুরু কর্ম ত্বং কর্ম জ্যায়ো হ্যকর্মণঃ ।</p>
<p class="Shlok-Color-2">শরীরযাত্রাপি চ তে ন প্রসিদ্ধ্যেদকর্মণঃ ॥</p>
<p class="Text">তুমি শাস্ত্রবিহিত কর্তব্যকর্ম করো কারণ কর্ম না করা অপেক্ষা কর্ম করা শ্রেয় এবং কর্ম না করলে তোমার দেহযাত্রাও নির্বাহ হবে না । ৮</p>
<p class="Shlok-Color-2">যজ্ঞার্থাৎ কর্মণোঽন্যত্র লোকোঽয়ং কর্মবন্ধনঃ ।</p>
<p class="Shlok-Color-2">তদর্থং কর্ম কৌন্তেয় মুক্তসঙ্গঃ সমাচর ॥</p>
<p class="Text">যজ্ঞের নিমিত্ত ভিন্ন অন্য কর্ম বন্ধনের কারণ হয় । অতএব হে কৌন্তেয় ! তুমি আসক্তিশূন্য হয়ে শুধুমাত্র যজ্ঞার্থে সকল কর্ম করো । ৯</p>
<p class="Shlok-Color-2">সহযজ্ঞাঃ প্রজাঃ সৃষ্টবা পুরোবাচ প্রজাপতিঃ ।</p>
<p class="Shlok-Color-2">অনেন প্রসবিষ্যধ্বমেষ বোঽস্ত্বিষ্টকামধুক্ ॥</p>
<p class="Text">প্রজাপতি ব্রহ্মা কল্পারম্ভে যজ্ঞের সঙ্গে প্রজা সৃষ্টি করে বলেছিলেন যে, তোমরা এই যজ্ঞের দ্বারা সমৃদ্ধ হও, এই যজ্ঞ তোমাদের অভীষ্ট ফল প্রদান করুক । ১০</p>
<p class="Shlok-Color-2">দেবান্ ভাবয়তানেন তে দেবা ভাবয়ন্তু বঃ ।</p>
<p class="Shlok-Color-2">পরস্পরং ভাবয়ন্তঃ শ্রেয়ঃ পরমবাপ্স্যথ ॥</p>
<p class="Text">তোমরা এই যজ্ঞের দ্বারা দেবতাদের সংবর্ধন করো এবং দেবতাগণও তোমাদের উন্নত করুন । এইরূপে নিঃস্বার্থভাবে পরস্পরের সংবর্ধনের দ্বারা তোমরা পরম কল্যাণ লাভ করবে । ১১</p>
<p class="Shlok-Color-2">ইষ্টান্ ভোগান্ হি বো দেবা দাস্যন্তে যজ্ঞভাবিতাঃ ।</p>
<p class="Shlok-Color-2">তৈর্দত্তানপ্রদায়ৈভ্যো যো ভুঙ্ক্তে স্তেন এব সঃ ॥</p>
<p class="Text">যজ্ঞের দ্বারা সংবর্ধিত হয়ে দেবতাগণ তোমাদের অভীষ্ট ভোগ্যসামগ্রী প্রদান করবেন । এইভাবে দেবতাদের প্রদত্ত ভোগ্যবস্তু যে-ব্যক্তি দেবগণকে নিবেদন না করে স্বয়ং ভোগ করে, সে নিশ্চয়ই চোর । ১২</p>
<p class="Shlok-Color-2">যজ্ঞশিষ্টাশিনঃ সন্তো মুচ্যন্তে সর্বকিল্বিষৈঃ ।</p>
<p class="Shlok-Color-2">ভুঞ্জতে তে ত্বঘং পাপা যে পচন্ত্যাত্মকারণাৎ ॥</p>
<p class="Text">যজ্ঞাবশিষ্ট অন্নের ভোক্তা শ্রেষ্ঠ পুরুষগণ সর্বপাপ হতে মুক্ত হন, আর যে-পাপাত্মাগণ নিজ শরীর পোষণের নিমিত্ত অন্নপাক করে তারা পাপ-ই ভক্ষণ করে । ১৩</p>
<p class="Shlok-Color-2">অন্নাদ্ভবন্তি ভূতানি পর্জন্যাদন্নসম্ভবঃ ।</p>
<p class="Shlok-Color-2">যজ্ঞাদ্ভবতি পর্জন্যো যজ্ঞঃ কর্মসমুদ্ভবঃ ॥</p>
<p class="Shlok-Color-2">কর্ম ব্রহ্মোদ্ভবং বিদ্ধি ব্রহ্মাক্ষরসমুদ্ভবম্ ।</p>
<p class="Shlok-Color-2">তস্মাৎ সর্বগতং ব্রহ্ম নিত্যং যজ্ঞে প্রতিষ্ঠিতম্ ॥</p>
<p class="Text">সকল প্রাণী অন্ন হতে উৎপন্ন হয়, অন্নের উৎপত্তি হয় বৃষ্টি হতে, বৃষ্টি হয় যজ্ঞ হতে এবং যজ্ঞের উৎপত্তি হয় বিহিত কর্ম হতে । কর্ম উৎপন্ন হয় বেদ হতে এবং বেদ অবিনাশী পরমাত্মা হতে উৎপন্ন বলে জানবে । এর দ্বারা প্রমাণিত হয় যে সর্বব্যাপী পরম ব্রহ্ম পরমাত্মা সর্বদাই যজ্ঞে প্রতিষ্ঠিত আছেন । ১৪-১৫</p>
<p class="Shlok-Color-2">এবং প্রবর্তিতং চক্রং নানুবর্তয়তীহ যঃ ।</p>
<p class="Shlok-Color-2">অঘায়ুরিন্দ্রিয়ারামো মোঘং পার্থ স জীবতি ॥</p>
<p class="Text">হে পার্থ ! যে ব্যক্তি ইহলোকে এইরূপে পরম্পরাগতভাবে প্রচলিত সৃষ্টিচক্রের অনুবর্তন না করে অর্থাৎ নিজ কর্তব্য পালন করে না, সেই ইন্দ্রিয় সুখাসক্ত পাপী ব্যক্তি বৃথাই জীবনধারণ করে । ১৬</p>
<p class="Shlok-Color-2">যস্ত্বাত্মরতিরেব স্যাদাত্মতৃপ্তশ্চ মানবঃ ।</p>
<p class="Shlok-Color-2">আত্মন্যেব চ সন্তুষ্টস্তস্য কার্যং ন বিদ্যতে ॥</p>
<p class="Text">কিন্তু যিনি শুধু আত্মাতেই রমণ করেন, আত্মাতেই তৃপ্ত ও আত্মাতেই সন্তুষ্ট, তাঁর কোনো কর্তব্য থাকে না । ১৭</p>
<p class="Shlok-Color-2">নৈব তস্য কৃতেনার্থো নাকৃতেনেহ কশ্চন ।</p>
<p class="Shlok-Color-2">ন চাস্য সর্বভূতেষু কশ্চিদর্থব্যপাশ্রয়ঃ ॥</p>
<p class="Text">সেই মহাপুরুষের ইহজগতে কোনো কর্ম করা বা না করার কোনো প্রয়োজন থাকে না এবং কোনো প্রাণীর সঙ্গে তাঁর কিঞ্চিৎমাত্রও স্বার্থের সম্পর্ক থাকে না । ১৮</p>
<p class="Shlok-Color-2">তস্মাদসক্তঃ সততং কার্যং কর্ম সমাচর ।</p>
<p class="Shlok-Color-2">অসক্তো হ্যাচরন্ কর্ম পরমাপ্নোতি পূরুষঃ ॥</p>
<p class="Text">অতএব তুমি আসক্তি রহিত হয়ে সর্বদা যথাযথভাবে কর্তব্য-কর্মের আচরণ করো । কারণ আসক্তিরহিত হয়ে কর্ম করলে মানুষ পরমাত্মাকে লাভ করে । ১৯</p>
<p class="Shlok-Color-2">কর্মণৈব হি সংসিদ্ধিমাস্থিতা জনকাদয়ঃ ।</p>
<p class="Shlok-Color-2">লোকসংগ্রহমেবাপি সংপশ্যন্ কর্তুমর্হসি ॥</p>
<p class="Text">জনক প্রমুখ জ্ঞানিগণও নিষ্কাম কর্ম করে মোক্ষলাভ করেছিলেন । সেইজন্য লোকসংগ্রহের নিমিত্ত তোমার নিষ্কাম কর্ম করা উচিত । ২০</p>
<p class="Shlok-Color-2">যদ্ যদাচরতি শ্রেষ্ঠস্তত্তদেবেতরো জনঃ ।</p>
<p class="Shlok-Color-2">স যৎ প্রমাণং কুরুতে লোকস্তদনুবর্ততে ॥</p>
<p class="Text">শ্রেষ্ঠ ব্যক্তি যেমন আচরণ করেন, অন্য ব্যক্তিরাও তারই অনুসরণ করে । তিনি যা কিছু প্রমাণরূপে নির্দিষ্ট করে দেন, সকল মানুষ তাই অনুসরণ করে । ২১</p>
<p class="Shlok-Color-2">ন মে পার্থাস্তি কর্তব্যং ত্রিষু লোকেষু কিঞ্চন ।</p>
<p class="Shlok-Color-2">নানবাপ্তমবাপ্তব্যং বর্ত এব চ কর্মণি ॥</p>
<p class="Text">হে পার্থ ! ত্রিলোকে আমার কোনো কর্তব্য কর্ম নেই এবং প্রাপ্তব্য কোনো বস্তু অপ্রাপ্ত নেই, তথাপি আমি কর্মে ব্যাপৃত থাকি, কর্মত্যাগ করি না । ২২</p>
<p class="Shlok-Color-2">যদি হ্যহং ন বর্তেয়ং জাতু কর্মণ্যতন্দ্রিতঃ ।</p>
<p class="Shlok-Color-2">মম বর্ত্মানুবর্তন্তে মনুষ্যাঃ পার্থ সর্বশঃ ॥</p>
<p class="Text">কারণ হে পার্থ ! আমি যদি সাবধান হয়ে কর্মে ব্যাপৃত না থাকি, তাহলে অত্যন্ত ক্ষতি হবে, কারণ মানুষ সর্বভাবে আমার পথেরই অনুসরণ করবে । ২৩</p>
<p class="Shlok-Color-2">উৎসীদেয়ুরিমে লোকা ন কুর্যাং কর্ম চেদহম্ ।</p>
<p class="Shlok-Color-2">সঙ্করস্য চ কর্তা স্যামুপহন্যামিমাঃ প্রজাঃ ॥</p>
<p class="Text">সেই হেতু আমি যদি কর্ম না করি তা হলে এই সব লোক উৎসন্নে যাবে তথা আমি বর্ণসঙ্কর ঘটানোর হেতু এবং প্রজাগণের বিনাশের কারণ হব । ২৪</p>
<p class="Shlok-Color-2">সক্তাঃ কর্মণ্যবিদ্বাংসো যথা কুর্বন্তি ভারত ।</p>
<p class="Shlok-Color-2">কুর্যাদ্বিদ্বাংস্তথাসক্তশ্চিকীর্ষুর্লোকসংগ্রহম্ ॥</p>
<p class="Text">হে ভারত ! কর্মে আসক্ত অজ্ঞ ব্যক্তিরা যেরূপ কর্ম করে, আসক্তিবর্জিত বিদ্বান ব্যক্তিও লোকসংগ্রহার্থে যেন সেইরূপ কর্ম করেন । ২৫</p>
<p class="Shlok-Color-2">ন বুদ্ধিভেদং জনয়েদজ্ঞানাং কর্মসঙ্গিনাম্ ।</p>
<p class="Shlok-Color-2">জোষয়েৎ সর্বকর্মাণি বিদ্বান্ যুক্তঃ সমাচরন্ ॥</p>
<p class="Text">পরমাত্মার স্বরূপে স্থিত অবিচল জ্ঞানী ব্যক্তি যেন শাস্ত্রবিহিত কর্মে আসক্তিসম্পন্ন অজ্ঞানীদিগের বুদ্ধিভেদ অর্থাৎ অশ্রদ্ধা উৎপন্ন না করেন । উপরন্তু স্বয়ং শাস্ত্রবিহিত সমস্ত কর্ম যথাযথভাবে অনুষ্ঠান করে তাদের দ্বারাও সেইরূপ করাবেন । ২৬</p>
<p class="Shlok-Color-2">প্রকৃতেঃ ক্রিয়মাণানি গুণৈঃ কর্মাণি সর্বশঃ ।</p>
<p class="Shlok-Color-2">অহঙ্কারবিমূঢ়াত্মা কর্তাহমিতি মন্যতে ॥</p>
<p class="Text">বাস্তবে কর্ম সর্বপ্রকারে প্রকৃতির গুণের দ্বারা সম্পন্ন হয়, কিন্তু যার অন্তঃকরণ অহঙ্কারে মোহিত, সেই অজ্ঞ ব্যক্তি মনে করে ‘আমি করি’ । ২৭</p>
<p class="Shlok-Color-2">তত্ত্ববিত্তু মহাবাহো গুণকর্মবিভাগয়োঃ ।</p>
<p class="Shlok-Color-2">গুণা গুণেষু বর্তন্ত ইতি মত্বা ন সজ্জতে ॥</p>
<p class="Text">কিন্তু হে মহাবাহো ! গুণবিভাগ এবং কর্মবিভাগের(১) তত্ত্ব(২) জানেন যে জ্ঞানযোগী, তিনি গুণই গুণেতে প্রবর্তিত হচ্ছে, এরূপ জেনে আসক্ত হন না । ২৮</p>
<p class="Footnotes">(১)ত্রিগুণাত্মক মায়ার কার্যরূপ পঞ্চ মহাভূত এবং মন, বুদ্ধি, অহঙ্কার এবং পঞ্চ জ্ঞানেন্দ্রিয়, পঞ্চ কর্মেন্দ্রিয় এবং শব্দাদি পাঁচটি বিষয়<span class="char-style-override-3">—</span>এইগুলি হল ‘গুণবিভাগ’ এবং এর দ্বারা সংঘটিত কর্মের নাম হল ‘কর্মবিভাগ’ ।</p>
<p class="Footnotes">(২)উপরিউক্ত ‘গুণবিভাগ’ এবং ‘কর্মবিভাগ’ হতে আত্মাকে পৃথক বা নির্লেপ জানাই হল এই গুণ ও কর্মবিভাগের তত্ত্বকে জানা ।</p>
<p class="Shlok-Color-2">প্রকৃতের্গুণসংমূঢ়াঃ সজ্জন্তে গুণকর্মসু ।</p>
<p class="Shlok-Color-2">তানকৃৎস্নবিদো মন্দান্ কৃৎস্নবিন্ন বিচালয়েৎ ॥</p>
<p class="Text">প্রকৃতির গুণে মোহগ্রস্ত মানুষ গুণ এবং কর্মে আসক্ত হয়ে থাকে, সেই অবুঝ অজ্ঞ ব্যক্তিদের জ্ঞানী ব্যক্তির বিচলিত করা উচিত নয় । ২৯</p>
<p class="Shlok-Color-2">ময়ি সর্বাণি কর্মাণি সন্ন্যস্যাধ্যাত্মচেতসা ।</p>
<p class="Shlok-Color-2">নিরাশীর্নির্মমো ভূত্বা যুধ্যস্ব বিগতজ্বরঃ ॥</p>
<p class="Text">অন্তর্যামী পরমাত্মায় (আমাতে) নিবেদিত চিত্তে সমস্ত কর্ম সমর্পণ করে আকাঙ্ক্ষাশূন্য, মমতাবর্জিত ও শোক-তাপরহিত হয়ে যুদ্ধ করো । ৩০</p>
<p class="Shlok-Color-2">যে মে মতমিদং নিত্যমনুতিষ্ঠন্তি মানবাঃ ।</p>
<p class="Shlok-Color-2">শ্রদ্ধাবন্তোঽনসূয়ন্তো মুচ্যন্তে তেঽপি কর্মভিঃ ॥</p>
<p class="Text">যাঁরা দোষদৃষ্টি রহিত ও শ্রদ্ধাযুক্ত হয়ে আমার এই মতের সর্বদা অনুসরণ করেন, তাঁরা সমস্ত কর্মবন্ধন হতে মুক্ত হয়ে যান । ৩১</p>
<p class="Shlok-Color-2">যে ত্বেতদভ্যসূয়ন্তো নানুতিষ্ঠন্তি মে মতম্ ।</p>
<p class="Shlok-Color-2">সর্বজ্ঞানবিমূঢ়াংস্তান্ বিদ্ধি নষ্টানচেতসঃ ॥</p>
<p class="Text">কিন্তু যারা আমার উপর দোষারোপ করে আমার মতানুসারে চলে না, সেই মূর্খদের তুমি সর্বজ্ঞান-মূঢ় এবং পরমার্থভ্রষ্ট বলে জানবে । ৩২</p>
<p class="Shlok-Color-2">সদৃশং চেষ্টতে স্বস্যাঃ প্রকৃতের্জ্ঞানবানপি ।</p>
<p class="Shlok-Color-2">প্রকৃতিং যান্তি ভূতানি নিগ্রহঃ কিং করিষ্যতি ॥</p>
<p class="Text">সকল প্রাণীই প্রকৃতির দ্বারা চালিত অর্থাৎ নিজ নিজ স্বভাবের বশীভূত হয়ে কর্ম করে । জ্ঞানীও নিজ প্রকৃতি অনুযায়ী কর্ম করেন । তা হলে এক্ষেত্রে কারও বলপূর্বক প্রকৃতির বিরুদ্ধাচরণের প্রচেষ্টা বা হঠকারিতায় কী হবে ? ৩৩</p>
<p class="Shlok-Color-2">ইন্দ্রিয়স্যেন্দ্রিয়স্যার্থে রাগদ্বেষৌ ব্যবস্থিতৌ ।</p>
<p class="Shlok-Color-2">তয়োর্ন বশমাগচ্ছেৎ তৌ হ্যস্য পরিপন্থিনৌ ॥</p>
<p class="Text">প্রত্যেক ইন্দ্রিয়ের স্ব স্ব বিষয়ে রাগ (আসক্তি) এবং দ্বেষ প্রচ্ছন্ন থাকে । মানুষের এই দুটির বশবর্তী হওয়া উচিত নয়, কারণ এই দুটিই হল মানুষের কল্যাণপথের বিঘ্নকারী মহাশত্রু । ৩৪</p>
<p class="Shlok-Color-2">শ্রেয়ান্ স্বধর্মো বিগুণঃ পরধর্মাৎ স্বনুষ্ঠিতাৎ ।</p>
<p class="Shlok-Color-2">স্বধর্মে নিধনং শ্রেয়ঃ পরধর্মো ভয়াবহঃ ॥</p>
<p class="Text">উত্তমরূপে আচরিত অন্য ধর্ম হতে গুণরহিত নিজ ধর্মই শ্রেষ্ঠ । নিজ ধর্মে মৃত্যুও কল্যাণকারক, কিন্তু পরধর্ম ভয়াবহ । ৩৫</p>
<p class="Uwach">অর্জুন উবাচ</p>
<p class="Shlok-Color-2">অথ কেন প্রযুক্তোঽয়ং পাপং চরতি পূরুষঃ ।</p>
<p class="Shlok-Color-2">অনিচ্ছন্নপি বার্ষ্ণেয় বলাদিব নিয়োজিতঃ ॥</p>
<p class="Text">অর্জুন বললেন—হে কৃষ্ণ ! তা হলে মানুষ না চাইলেও (অনিচ্ছাসত্ত্বেও) যেন বলপূর্বক কার দ্বারা চালিত হয়ে পাপাচরণ করে ? ৩৬</p>
<p class="Uwach">শ্রীভগবানুবাচ</p>
<p class="Shlok-Color-2">কাম এষ ক্রোধ এষ রজোগুণসমুদ্ভবঃ ।</p>
<p class="Shlok-Color-2">মহাশনো মহাপাপ্মা বিদ্ধ্যেনমিহ বৈরিণম্ ॥</p>
<p class="Text">ভগবান শ্রীকৃষ্ণ বললেন— রজোগুণ হতে উৎপন্ন এই কাম (কামনা) এবং ক্রোধ,— এ মহাভক্ষক অর্থাৎ ভোগের দ্বারা কখনও তৃপ্ত হয় না এবং অত্যন্ত পাপকারক, একেই তুমি মহাশত্রু বলে জানবে । ৩৭</p>
<p class="Shlok-Color-2">ধূমেনাব্রিয়তে বহ্নির্যথাদ ের্শা মলেন চ ।</p>
<p class="Shlok-Color-2">যথোল্বেনাবৃতো গর্ভস্তথা তেনেদমাবৃতম্ ॥</p>
<p class="Text">ধূমের দ্বারা অগ্নি, ময়লার দ্বারা দর্পণ এবং জরায়ুর দ্বারা গর্ভ যেমন আবৃত থাকে, তেমনই কাম (কামনা) দ্বারা জ্ঞান আবৃত থাকে । ৩৮</p>
<p class="Shlok-Color-2">আবৃতং জ্ঞানমেতেন জ্ঞানিনো নিত্যবৈরিণা ।</p>
<p class="Shlok-Color-2">কামরূপেণ কৌন্তেয় দুষ্পূরেণানলেন চ ॥</p>
<p class="Text">হে কৌন্তেয় ! এই কাম (কামনা) জ্ঞানীদের চিরশত্রু এবং অগ্নির ন্যায় দুষ্পূরণীয় । এই কাম অর্থাৎ কামনার দ্বারা জ্ঞান আবৃত থাকে ।৩৯</p>
<p class="Shlok-Color-2">ইন্দ্রিয়াণি মনো বুদ্ধিরস্যাধিষ্ঠানমুচ্যতে ।</p>
<p class="Shlok-Color-2">এতৈর্বিমোহয়ত্যেষ জ্ঞানমাবৃত্য দেহিনম্ ॥</p>
<p class="Text">ইন্দ্রিয়, মন ও বুদ্ধি—এইগুলিকে কামের অর্থাৎ কামনার বাসস্থান বলা হয় । এই কাম (কামনা, বাসনা আদি) মন, বুদ্ধি এবং ইন্দ্রিয়াদিকে আশ্রয় করে জ্ঞানকে আচ্ছন্ন করে জীবাত্মাকে মোহগ্রস্ত করে । ৪০</p>
<p class="Shlok-Color-2">তস্মাত্ত্বমিন্দ্রিয়াণ্যাদৌ নিয়ম্য ভরতর্ষভ ।</p>
<p class="Shlok-Color-2">পাপ্মানং প্রজহি হ্যেনং জ্ঞানবিজ্ঞাননাশনম্ ॥</p>
<p class="Text">অতএব হে অর্জুন ! তুমি প্রথমে ইন্দ্রিয়গুলিকে বশীভূত করে এই জ্ঞান-বিজ্ঞান বিনাশকারী মহাপাপী কামকে সবলে বিনাশ করো । ৪১ </p>
<p class="Shlok-Color-2">ইন্দ্রিয়াণি পরাণ্যাহুরিন্দ্রিয়েভ্যঃ পরং মনঃ ।</p>
<p class="Shlok-Color-2">মনসস্তু পরা বুদ্ধিের্যা বুদ্ধেঃ পরতস্তু সঃ ॥</p>
<p class="Text">স্থূলশরীর হতে ইন্দ্রিয় শ্রেষ্ঠ, ইন্দ্রিয় হতে মন শ্রেষ্ঠ, মন হতে বুদ্ধি শ্রেষ্ঠ, বুদ্ধি হতে যা অতিশয় শ্রেষ্ঠ তাই হল আত্মা । ৪২</p>
<p class="Shlok-Color-2">এবং বুদ্ধেঃ পরং বুদ্ধ্বা সংস্তভ্যাত্মানমাত্মনা ।</p>
<p class="Shlok-Color-2">জহি শত্রুং মহাবাহো কামরূপং দুরাসদম্ ॥</p>
<p class="Text">এইভাবে বুদ্ধি হতে অত্যন্ত শ্রেষ্ঠ আত্মাকে জেনে এবং শুদ্ধ বুদ্ধির দ্বারা মনকে বশ করে হে মহাবাহো ! তুমি এই কামরূপ (কামনারূপ) দুর্জয় শত্রুকে বিনাশ করো । ৪৩</p>
<p class="Chapter-End-Bold">ওঁ তৎসদিতি শ্রীমদ্ভগবদ্গীতাসূপনিষৎসু ব্রহ্মবিদ্যায়াং যোগশাস্ত্রে শ্রীকৃষ্ণার্জুনসংবাদে কর্মযোগো নাম তৃতীয়োঽধ্যায়ঃ ॥</p>
<p class="Chapter-End">ওঁ তৎ সৎ শ্রীমদ্ভগবদ্গীতারূপী উপনিষদ্ তথা ব্রহ্মবিদ্যাবিষয়ক যোগশাস্ত্রে শ্রীকৃষ্ণ-অর্জুন সংবাদে ‘কর্মযোগ’ নামক তৃতীয় অধ্যায় সম্পূর্ণ হল ।</p>


<p class="Page-Break"> </p>
<p class="Chapter-Heading" id="toc_marker-9">চতুর্থ অধ্যায়</p>
<p class="Sub-Heading" xml:lang="en-US">জ্ঞানকর্মসন্ন্যাসযোগ</p>
<p class="Uwach">শ্রীভগবানুবাচ</p>
<p class="Shlok-Color-2">ইমং বিবস্বতে যোগং প্রোক্তবানহমব্যয়ম্ ।</p>
<p class="Shlok-Color-2">বিবস্বান্মনবে প্রাহ মনুরিক্ষ্বাকবেঽব্রবীৎ ॥</p>
<p class="Text">ভগবান শ্রীকৃষ্ণ বললেন—এই অবিনাশী যোগ আমি সূর্যকে বলেছিলাম ; সূর্য তাঁর পুত্র বৈবস্বত মনুকে, মনু তাঁর পুত্র রাজা ইক্ষ্বাকুকে এটি বলেছিলেন । ১</p>
<p class="Shlok-Color-2">এবং পরম্পরাপ্রাপ্তমিমং রাজর্ষয়ো বিদুঃ ।</p>
<p class="Shlok-Color-2">স কালেনেহ মহতা যোগো নষ্টঃ পরন্তপ ॥</p>
<p class="Text">হে পরন্তপ অর্জুন ! এইভাবে পরম্পরাক্রমে প্রাপ্ত এই যোগ রাজর্ষিগণ জেনেছিলেন ; কিন্তু তার পরে এই যোগ দীর্ঘকালের ব্যবধানে পৃথ্বীলোক হতে প্রায় বিনষ্ট হয়েছে । ২</p>
<p class="Shlok-Color-2">স এবায়ং ময়া তেঽদ্য যোগঃ প্রোক্তঃ পুরাতনঃ ।</p>
<p class="Shlok-Color-2">ভক্তোঽসি মে সখা চেতি রহস্যং হ্যেতদুত্তমম্ ॥</p>
<p class="Text">তুমি আমার ভক্ত ও প্রিয় সখা, সেইজন্য এই পুরাতন যোগ আজ আমি তোমাকে বললাম ; কারণ এটি অতি উত্তম রহস্য অর্থাৎ গোপনীয় বিষয় । ৩</p>
<p class="Uwach">অর্জুন উবাচ</p>
<p class="Shlok-Color-2">অপরং ভবতো জন্ম পরং জন্ম বিবস্বতঃ ।</p>
<p class="Shlok-Color-2">কথমেতদ্বিজানীয়াং ত্বমাদৌ প্রোক্তবানিতি ॥</p>
<p class="Text">অর্জুন বললেন—আপনার জন্ম তো এখন অর্থাৎ এই যুগে হয়েছে আর সূের্যর জন্ম তো বহু পূর্বে অর্থাৎ কল্পের আদিতে হয়েছে । তবে আমি কী করে বুঝব যে আপনিই কল্পের আদিতে এই যোগের কথা সূর্যকে বলেছিলেন ? ৪</p>
<p class="Uwach">শ্রীভগবানুবাচ</p>
<p class="Shlok-Color-2">বহূনি মে ব্যতীতানি জন্মানি তব চার্জুন ।</p>
<p class="Shlok-Color-2">তান্যহং বেদ সর্বাণি ন ত্বং বেত্থ পরন্তপ ॥</p>
<p class="Text">ভগবান শ্রীকৃষ্ণ বললেন—হে পরন্তপ অর্জুন ! আমার এবং তোমার বহু জন্ম অতীত হয়েছে সে সব তুমি জানো না, কিন্তু আমি জানি । ৫</p>
<p class="Shlok-Color-2">অজোঽপি সন্নব্যয়াত্মা ভূতানামীশ্বরোঽপি সন্ ।</p>
<p class="Shlok-Color-2">প্রকৃতিং স্বামধিষ্ঠায় সম্ভবাম্যাত্মমায়য়া ॥</p>
<p class="Text">আমি জঃ্রহিত, অবিনাশীস্বরূপ এবং সর্বভূতের ঈশ্বর হওয়া সত্ত্বেও নিজ প্রকৃতিকে অধীন করে স্বীয় যোগমায়া দ্বারা প্রকটিত হই । ৬</p>
<p class="Shlok-Color-2">যদা যদা হি ধর্মস্য গ্লানির্ভবতি ভারত ।</p>
<p class="Shlok-Color-2">অভু্যত্থানমধর্মস্য তদাত্মানং সৃজাম্যহম্ ॥</p>
<p class="Text">হে ভারত ! যখনই ধর্মের হানি এবং অধর্মের বৃদ্ধি হয়, তখনই আমি নিজেকে সৃষ্টি করি অর্থাৎ সাকাররূপে জনসমক্ষে প্রকট হই । ৭</p>
<p class="Shlok-Color-2">পরিত্রাণায় সাধূনাং বিনাশায় চ দুষ্কৃতাম্ ।</p>
<p class="Shlok-Color-2">ধর্মসংস্থাপনার্থায় সম্ভবামি যুগে যুগে ॥</p>
<p class="Text">সাধুদের রক্ষার জন্য, পাপীদের বিনাশের জন্য এবং ধর্ম সংস্থাপনের জন্য আমি যুগে যুগে অবতীর্ণ হই । ৮</p>
<p class="Shlok-Color-2">জন্ম কর্ম চ মে দিব্যমেবং যো বেত্তি তত্ত্বতঃ ।</p>
<p class="Shlok-Color-2">ত্যক্ত্বা দেহং পুনর্জন্ম নৈতি মামেতি সোঽর্জুন॥</p>
<p class="Text">হে অর্জুন ! আমার জন্ম ও কর্ম দিব্য অর্থাৎ নির্মল ও অলৌকিক—এইভাবে যে ব্যক্তি আমাকে তত্ত্বতঃ(১) জানেন, তিনি দেহত্যাগ করে পুনরায় জন্মগ্রহণ করেন না অর্থাৎ তিনি আমাকেই লাভ করেন । ৯</p>
<p class="Footnotes">(১)সর্বশক্তিমান সচ্চিদানন্দঘন পরমাত্মা অজ, অবিনাশী এবং সর্বভূতের পরম গতি ও পরম আশ্রয়, তিনি শুধু ধর্ম সংস্থাপন করার জন্য এবং জগৎ সংসারকে উদ্ধার করার জন্য নিজ যোগমায়ার দ্বারা সগুণরূপে আর্বিভূত হন, সেইজন্য পরমেশ্বরের ন্যায় সুহৃদ, প্রেমিক এবং পতিতপাবন আর কেউ নেই । এইরূপ জেনে যে ব্যক্তি পরমেশ্বরকে অনন্যপ্রেমপূর্বক নিরন্তর চিন্তা করেন ও আসক্তি বর্জন করে জাগতিক কর্ম সম্পন্ন করেন, তিনিই তাঁকে তত্ত্বতঃ জানেন ।</p>
<p class="Shlok-Color-2">বীতরাগভয়ক্রোধা মন্ময়া মামুপাশ্রিতাঃ ।</p>
<p class="Shlok-Color-2">বহবো জ্ঞানতপসা পূতা মদ্ভাবমাগতাঃ ॥</p>
<p class="Text">যাঁদের আসক্তি, ভয় ও ক্রোধ সর্বতোভাবে নষ্ট হয়েছে, যাঁরা আমার প্রেমে একাগ্রচিত্ত এবং আমার শরণাপন্ন—এরূপ বহু ভক্ত জ্ঞানরূপ তপস্যা দ্বারা পবিত্র হয়ে আমার স্বরূপে স্থিতি লাভ করেছেন । ১০</p>
<p class="Shlok-Color-2">যে যথা মাং প্রপদ্যন্তে তাংস্তথৈব ভজাম্যহম্ ।</p>
<p class="Shlok-Color-2">মম বর্ত্মানুবর্তন্তে মনুষ্যাঃ পার্থ সর্বশঃ ॥</p>
<p class="Text">হে অর্জুন ! যে ভক্ত আমাকে যেভাবে ভজনা করেন, আমিও তাঁকে সেইভাবেই ভজনা করি ; কারণ সকল মানুষই সর্বতোভাবে আমার পথেরই অনুসরণ করেন । ১১</p>
<p class="Shlok-Color-2">কাঙ্ক্ষন্তঃ কর্মণাং সিদ্ধিং যজন্ত ইহ দেবতাঃ ।</p>
<p class="Shlok-Color-2">ক্ষিপ্রং হি মানুষে লোকে সিদ্ধির্ভবতি কর্মজা ॥</p>
<p class="Text">এই মনুষ্যলোকে কর্মফলাকাঙ্ক্ষাযুক্ত মানুষ দেবতাগণের পূজা করেন, কারণ কর্মজনিত সিদ্ধি তাঁরা শীঘ্রই লাভ করেন । ১২</p>
<p class="Shlok-Color-2">চাতুর্বর্ণ্যং ময়া সৃষ্টং গুণকর্মবিভাগশঃ ।</p>
<p class="Shlok-Color-2">তস্য কর্তারমপি মাং বিদ্ধ্যকর্তারমব্যয়ম্ ॥</p>
<p class="Text">ব্রাহ্মণ, ক্ষত্রিয়, বৈশ্য এবং শূদ্র—এই বর্ণচতুষ্টয় গুণ এবং কর্মের বিভাগ অনুসারে আমি সৃষ্টি করেছি । সৃষ্টি-কর্মের কর্তা হলেও অবিনাশী, পরমেশ্বররূপ আমাকে তুমি প্রকৃতপক্ষে অকর্তা বলেই জানবে । ১৩</p>
<p class="Shlok-Color-2">ন মাং কর্মাণি লিম্পন্তি ন মে কর্মফলে স্পৃহা ।</p>
<p class="Shlok-Color-2">ইতি মাং যোঽভিজানাতি কর্মভির্ন স বধ্যতে ॥</p>
<p class="Text">কর্মফলে আমার স্পৃহা নেই, তাই কোনো কর্ম আমাকে আবদ্ধ করতে পারে না—এইরূপে যিনি আমাকে তত্ত্বতঃ জানেন, তিনিও কর্মের দ্বারা আবদ্ধ হন না । ১৪</p>
<p class="Shlok-Color-2">এবং জ্ঞাত্বা কৃতং কর্ম পূর্বৈরপি মুমুক্ষুভিঃ ।</p>
<p class="Shlok-Color-2">কুরু কর্মৈব তস্মাৎ ত্বং পূর্বৈঃ পূর্বতরং কৃতম্ ॥</p>
<p class="Text">এইরূপ জেনেই পূর্বতন মুমুক্ষুগণও নিষ্কাম কর্ম করেছেন । এইজন্য তুমিও পূর্বসূরিগণের দ্বারা নিত্য আচরিত কর্মই পালন করো । ১৫</p>
<p class="Shlok-Color-2">কিং কর্ম কিমকর্মেতি কবয়োঽপ্যত্র মোহিতাঃ ।</p>
<p class="Shlok-Color-2">তত্তে কর্ম প্রবক্ষ্যামি যজ্ জ্ঞাত্বা মোক্ষ্যসেঽশুভাৎ ॥</p>
<p class="Text">কর্ম কী, অকর্ম কী ?—এর যাথার্থ্য নির্ণয় করতে বুদ্ধিমান ব্যক্তিরাও বিভ্রান্ত হন । সেইজন্য এই কর্মতত্ত্ব আমি তোমাকে ভালোভাবে বুঝিয়ে বলছি যাতে তুমি অশুভ হতে অর্থাৎ কর্মবন্ধন হতে মুক্ত হতে পারো । ১৬</p>
<p class="Shlok-Color-2">কর্মণো হ্যপি বোদ্ধব্যং বোদ্ধব্যঞ্চ বিকর্মণঃ ।</p>
<p class="Shlok-Color-2">অকর্মণশ্চ বোদ্ধব্যং গহনা কর্মণো গতিঃ ॥</p>
<p class="Text">কর্ম, অকর্ম ও বিকর্মের স্বরূপ (তত্ত্ব) জানা উচিত, কারণ কর্মের গতি অত্যন্ত দুর্জ্ঞেয় । ১৭</p>
<p class="Shlok-Color-2">কর্মণ্যকর্ম যঃ পশ্যেদকর্মণি চ কর্ম যঃ ।</p>
<p class="Shlok-Color-2">স বুদ্ধিমান্ মনুষ্যেষু স যুক্তঃ কৃৎস্নকর্মকৃৎ ॥</p>
<p class="Text">যে ব্যক্তি কর্মে অকর্ম এবং অকর্মে কর্ম দেখেন, মানুষের মধ্যে তিনিই জ্ঞানী ও যোগযুক্ত এবং সর্বকর্মকারী । ১৮</p>
<p class="Shlok-Color-2">যস্য সর্বে সমারম্ভাঃ কামসঙ্কল্পবর্জিতাঃ ।</p>
<p class="Shlok-Color-2">জ্ঞানাগ্নিদগ্ধকর্মাণং তমাহুঃ পণ্ডিতং বুধাঃ ॥</p>
<p class="Text">যাঁর সমস্ত কর্মপ্রচেষ্টা, কামনা ও সংঙ্কল্পরহিত এবং যাঁর সমস্ত কর্ম জ্ঞানরূপ অগ্নিতে ভস্মীভূত হয়েছে, জ্ঞানিগণও তাঁকে পণ্ডিত বলে থাকেন । ১৯</p>
<p class="Shlok-Color-2">ত্যক্ত্বা কর্মফলাসঙ্গং নিত্যতৃপ্তো নিরাশ্রয়ঃ ।</p>
<p class="Shlok-Color-2">কর্মণ্যভিপ্রবৃত্তোঽপি নৈব কিঞ্চিৎ করোতি সঃ ॥</p>
<p class="Text">যিনি সকল কর্ম ও তার ফলে আসক্তি সর্বতোভাবে বর্জনপূর্বক সংসারের আশ্রয় ত্যাগ করেছেন এবং পরমাত্মাতে নিত্য তৃপ্তি লাভ করেছেন, তিনি কর্মসমূহে বিশেষভাবে প্রবৃত্ত থাকলেও প্রকৃতপক্ষে কিছুই করেন না । ২০</p>
<p class="Shlok-Color-2">নিরাশীর্যতচিত্তাত্মা ত্যক্তসর্বপরিগ্রহঃ ।</p>
<p class="Shlok-Color-2">শারীরং কেবলং কর্ম কুর্বন্নাপ্নোতি কিল্বিষম্ ॥</p>
<p class="Text">যাঁর অন্তঃকরণ এবং ইন্দ্রিয়াদিসহ শরীর স্ববশে আছে এবং যিনি সকল প্রকার ভোগ্যসামগ্রী ত্যাগ করেছেন, সেইরূপ আশারহিত ব্যক্তি শুধুমাত্র শরীর ধারণের উপযোগী কর্ম করলেও কোনোরূপ পাপের ভাগী হন না । ২১</p>
<p class="Shlok-Color-2">যদৃচ্ছালাভসন্তুষ্টো দ্বন্দ্বাতীতো বিমৎসরঃ ।</p>
<p class="Shlok-Color-2">সমঃ সিদ্ধাবসিদ্ধৌ চ কৃত্বাপি ন নিবধ্যতে ॥</p>
<p class="Text">যিনি কোনো ইচ্ছা না রেখে যা পান তাতেই তুষ্ট, ঈর্ষাশূন্য, হর্ষ-শোকাদি দ্বন্দ্ব হতে মুক্ত এবং সিদ্ধি ও অসিদ্ধিতে সমজ্ঞানসম্পন্ন,—তিনি শরীর ধারণের উপযোগী কর্ম করলেও তাতে বদ্ধ হন না । ২২</p>
<p class="Shlok-Color-2">গতসঙ্গস্য মুক্তস্য জ্ঞানাবস্থিতচেতসঃ ।</p>
<p class="Shlok-Color-2">যজ্ঞায়াচরতঃ কর্ম সমগ্রং প্রবিলীয়তে॥</p>
<p class="Text">যিনি সর্বতোভাবে আসক্তি বর্জন করেছেন, দেহাভিমান (অহংবোধ) ও মমত্বরহিত হয়েছেন এবং যাঁর চিত্ত নিরন্তর পরমাত্মতত্ত্বে স্থিত, কেবলমাত্র যজ্ঞ সম্পাদনের উদ্দেশ্যে যিনি কর্ম করেন তাঁর সমস্ত কর্ম বিলীন হয়ে যায় অর্থাৎ তা ফল প্রসব করে না । ২৩</p>
<p class="Shlok-Color-2">ব্রহ্মার্পণং ব্রহ্ম হবির্ব্রহ্মাগ্নৌ ব্রহ্মণা হুতম্ ।</p>
<p class="Shlok-Color-2">ব্রহ্মৈব তেন গন্তব্যং ব্রহ্মকর্মসমাধিনা ॥</p>
<p class="Text">যে যজ্ঞে অর্পণ অর্থাৎ স্রুবাদিও (যার দ্বারা হবি অগ্নিতে প্রক্ষিপ্ত হয়) ব্রহ্ম এবং আহুত দ্রব্যাদিও ব্রহ্ম তথা ব্রহ্মরূপ যজ্ঞকর্তার দ্বারা ব্রহ্মরূপ অগ্নিতে আহুতি প্রদানরূপ ক্রিয়াও ব্রহ্ম—সেই ব্রহ্মকর্মে নিবিষ্টচিত্ত যোগীর প্রাপ্ত ফলও হল ব্রহ্ম । ২৪</p>
<p class="Shlok-Color-2">দৈবমেবাপরে যজ্ঞং যোগিনঃ পর্যুপাসতে ।</p>
<p class="Shlok-Color-2">ব্রহ্মাগ্নাবপরে যজ্ঞং যজ্ঞেনৈবোপজুহ্বতি॥</p>
<p class="Text">অন্যান্য যোগিগণ দেবপূজারূপ যজ্ঞের যথাযথ অনুষ্ঠান করেন এবং অন্য কোনো যোগী পরব্রহ্ম পরমাত্মারূপ অগ্নিতে অভেদদর্শনরূপ যজ্ঞের দ্বারা আত্মরূপ যজ্ঞের আহুতি প্রদান করেন ।(১) ২৫</p>
<p class="Footnotes">(১)পরব্রহ্ম পরমাত্মায় জ্ঞানদ্বারা একীভূত হওয়াকেই বলা হয় ব্রহ্মরূপ অগ্নিতে যজ্ঞের দ্বারা যজ্ঞকে আহুতি দেওয়া ।</p>
<p class="Shlok-Color-2">শ্রোত্রাদীনীন্দ্রিয়াণ্যন্যে সংযমাগ্নিষু জুহ্বতি ।</p>
<p class="Shlok-Color-2">শব্দাদীন্ বিষয়ানন্য ইন্দ্রিয়াগ্নিষু জুহ্বতি ॥</p>
<p class="Text">অন্য যোগিগণ শ্রোত্রাদি সমস্ত ইন্দ্রিয়কে সংযমরূপ অগ্নিতে আহুতি দেন এবং অপর যোগিগণ শব্দাদি সমস্ত বিষয়কে ইন্দ্রিয়রূপ অগ্নিতে আহুতি দেন । ২৬</p>
<p class="Shlok-Color-2">সর্বাণীন্দ্রিয়কর্মাণি প্রাণকর্মাণি চাপরে ।</p>
<p class="Shlok-Color-2">আত্মসংযমযোগাগ্নৌ জুহ্বতি জ্ঞানদীপিতে ॥</p>
<p class="Text">অন্য যোগিগণ সমস্ত ইন্দ্রিয়ের কর্ম এবং প্রাণের সকল কর্ম জ্ঞানের দ্বারা প্রকাশিত আত্মসংযমযোগরূপ অগ্নিতে আহুতি প্রদান করেন ।(১) ২৭</p>
<p class="Footnotes">(১)সচ্চিদানন্দঘন পরমাত্মা ভিন্ন অন্য কারও চিন্তা না করাই হল এসবের আহুতি দেওয়া ।<span class="char-style-override-3"></span></p>
<p class="Shlok-Color-2">দ্রব্যযজ্ঞাস্তপোযজ্ঞা যোগযজ্ঞাস্তথাপরে ।</p>
<p class="Shlok-Color-2">স্বাধ্যায়জ্ঞানযজ্ঞাশ্চ যতয়ঃ সংশিতব্রতাঃ ॥</p>
<p class="Text">কেউ কেউ দ্রব্যদানরূপ যজ্ঞ করেন, কেউ আবার তপস্যারূপ যজ্ঞ করেন, কেউ যোগরূপ যজ্ঞ করেন, আবার অহিংসাদি দৃঢ়ব্রতধারী যত্নশীল অনেক ব্যক্তি স্বাধ্যায়রূপ জ্ঞানযজ্ঞ করেন । ২৮</p>
<p class="Shlok-Color-2">অপানে জুহ্বতি প্রাণং প্রাণেঽপানং তথাপরে ।</p>
<p class="Shlok-Color-2">প্রাণাপানগতী রুদ্ধ্বা প্রাণায়ামপরায়ণাঃ ॥</p>
<p class="Shlok-Color-2">অপরে নিয়তাহারাঃ প্রাণান্ প্রাণেষু জুহ্বতি ।</p>
<p class="Shlok-Color-2">সর্বেঽপ্যেতে যজ্ঞবিদো যজ্ঞক্ষপিতকল্মষাঃ ॥</p>
<p class="Text">আবার অন্যান্য যোগিগণ অপানবায়ুতে প্রাণবায়ু আহুতি দেন, সেইরূপ কেউ আবার প্রাণবায়ুতে অপানবায়ুর আহুতি দেন । আবার কোনো নিয়মিত আহারী(১) যোগী প্রাণায়ামপরায়ণ হয়ে প্রাণ ও অপানের গতিরুদ্ধ করে প্রাণকে প্রাণে আহুতি দেন । যজ্ঞের দ্বারা অপগত পাপ এইসকল যোগী হলেন যজ্ঞসমূহের জ্ঞাতা । ২৯-৩০</p>
<p class="Footnotes">(১) গীতার ৬ অধ্যায় ১৭ শ্লোক দ্রষ্টব্য ।</p>
<p class="Shlok-Color-2">যজ্ঞশিষ্টামৃতভুজো যান্তি ব্রহ্ম সনাতনম্ ।</p>
<p class="Shlok-Color-2">নায়ং লোকোঽস্ত্যযজ্ঞস্য কুতোঽন্যঃ কুরুসত্তম ॥</p>
<p class="Text">হে কুরুশ্রেষ্ঠ অর্জুন ! যজ্ঞাবশেষ অমৃত অনুভবকারী যোগিগণ সনাতন পরব্রহ্ম পরমাত্মাকে লাভ করেন । আর যাঁরা যজ্ঞ করেন না তাঁদের ইহলোকও সুখদায়ক হয় না, পরলোক তো দূরের কথা ! ৩১</p>
<p class="Shlok-Color-2">এবং বহুবিধা যজ্ঞা বিততা ব্রহ্মণো মুখে ।</p>
<p class="Shlok-Color-2">কর্মজান্ বিদ্ধি তান্ সর্বানেবং জ্ঞাত্বা বিমোক্ষ্যসে ॥</p>
<p class="Text">এইরূপ আরও বহুপ্রকার যজ্ঞের কথা বেদে বিস্তারিতভাবে বলা হয়েছে । এ সবই মন, ইন্দ্রিয়াদি ও কায়িক ক্রিয়ার দ্বারা সম্পন্ন হয় বলে জানবে, এইরূপ তত্ত্বতঃ জেনে এগুলির অনুষ্ঠান করলে তুমি কর্মবন্ধন হতে মুক্ত হবে । ৩২</p>
<p class="Shlok-Color-2">শ্রেয়ান্ দ্রব্যময়াদ্ যজ্ঞাজ্ জ্ঞানযজ্ঞঃ পরন্তপ ।</p>
<p class="Shlok-Color-2">সর্বং কর্মাখিলং পার্থ জ্ঞানে পরিসমাপ্যতে ॥</p>
<p class="Text">হে পরন্তপ অর্জুন ! দ্রব্যময় যজ্ঞ হতে জ্ঞানযজ্ঞ শ্রেষ্ঠ, কারণ সমস্ত কর্ম জ্ঞানেই সমাপ্ত হয় । ৩৩</p>
<p class="Shlok-Color-2">তদ্বিদ্ধি প্রণিপাতেন পরিপ্রশ্নেন সেবয়া ।</p>
<p class="Shlok-Color-2">উপদেক্ষ্যন্তি তে জ্ঞানং জ্ঞানিনস্তত্ত্বদর্শিনঃ ॥</p>
<p class="Text">সেই জ্ঞান তুমি তত্ত্বদর্শী জ্ঞানীদের কাছে গিয়ে জেনে নাও ; তাঁদের বিনয়পূর্বক প্রণাম ও সেবা তথা কপটতা ত্যাগ করে সরলভাবে প্রশ্ন করলে সেই তত্ত্বদর্শী জ্ঞানিগণ তোমাকে তত্ত্বজ্ঞান সম্বন্ধে উপদেশ দেবেন । ৩৪</p>
<p class="Shlok-Color-2">যজ্ জ্ঞাত্বা ন পুনর্মোহমেবং যাস্যসি পাণ্ডব ।</p>
<p class="Shlok-Color-2">যেন ভূতান্যশেষেণ দ্রক্ষ্যস্যাত্মন্যথো ময়ি ॥</p>
<p class="Text">যা জানলে তুমি আর এইরূপ মোহগ্রস্ত হবে না এবং হে অর্জুন ! যে জ্ঞানের দ্বারা তুমি সমস্ত ভূতাদি নিরবশেষ প্রথমে নিজের মধ্যে(১) এবং পরে সচ্চিদানন্দঘন পরমাত্মারূপী আমাতে দেখতে সক্ষম হবে ।(২) ৩৫</p>
<p class="Footnotes">(১)গীতার ৬ অধ্যায় ২৯ শ্লোক দ্রষ্টব্য ।</p>
<p class="Footnotes">(২)গীতার ৬ অধ্যায় ৩০ শ্লোক দ্রষ্টব্য ।</p>
<p class="Shlok-Color-2">অপি চেদসি পাপেভ্যঃ সর্বেভ্যঃ পাপকৃত্তমঃ ।</p>
<p class="Shlok-Color-2">সর্বং জ্ঞানপ্লবেনৈব বৃজিনং সন্তরিষ্যসি ॥</p>
<p class="Text">যদি তুমি সমস্ত পাপীর থেকেও অধিক পাপী হও তা হলেও তুমি জ্ঞানরূপ নৌকার সাহায্যে নিঃসন্দেহে সমগ্র পাপসাগর উত্তীর্ণ হয়ে যাবে । ৩৬</p>
<p class="Shlok-Color-2">যথৈধাংসি সমিদ্ধোঽগ্নির্ভস্মসাৎ কুরুতেঽর্জুন ।</p>
<p class="Shlok-Color-2">জ্ঞানাগ্নি সর্বকর্মাণি ভস্মসাৎ কুরুতে তথা ॥</p>
<p class="Text">কারণ হে অর্জুন ! প্রজ্বলিত অগ্নি যেমন ইন্ধনকে ভস্মীভূত করে, জ্ঞানরূপ অগ্নিও তেমনই সমস্ত কর্মকে ভস্মীভূত করে । ৩৭</p>
<p class="Shlok-Color-2">ন হি জ্ঞানেন সদৃশং পবিত্রমিহ বিদ্যতে ।</p>
<p class="Shlok-Color-2">তৎ স্বয়ং যোগসংসিদ্ধঃ কালেনাত্মনি বিন্দতি ॥</p>
<p class="Text">নিঃ্সন্দেহে এই জগতে জ্ঞানের মতো পবিত্রকারী আর কিছুই নেই । দীর্ঘকাল প্রযত্ন দ্বারা কর্মযোগে চিত্ত শুদ্ধ হলে সাধক স্বয়ংই নিজের মধ্যে সেই ব্রহ্মজ্ঞান লাভ করেন । ৩৮</p>
<p class="Shlok-Color-2">শ্রদ্ধাবান্ লভতে জ্ঞানং তৎপরঃ সংযতেন্দ্রিয়ঃ ।</p>
<p class="Shlok-Color-2">জ্ঞানং লব্ধ্বা পরাং শান্তিমচিরেণাধিগচ্ছতি ॥</p>
<p class="Text">জিতেন্দ্রিয়, সাধনপরায়ণ, শ্রদ্ধাবান ব্যক্তি জ্ঞান লাভ করেন । জ্ঞান লাভ করে তিনি অচিরেই ভগবৎ প্রাপ্তিরূপ পরমশান্তি লাভ করেন । ৩৯</p>
<p class="Shlok-Color-2">অজ্ঞশ্চাশ্রদ্দধানশ্চ সংশয়াত্মা বিনশ্যতি ।</p>
<p class="Shlok-Color-2">নায়ং লোকোঽস্তি ন পরো ন সুখং সংশয়াত্মনঃ ॥</p>
<p class="Text">বিবেকরহিত ও শ্রদ্ধাহীন সংশয়াকুল ব্যক্তি পারমার্থিক পথ হতে অবশ্যই ভ্রষ্ট হয় । এইরূপ সংশয়াত্মার ইহলোকও নেই, পরলোকও নেই এবং সুখও নেই । ৪০</p>
<p class="Shlok-Color-2">যোগসন্ন্যস্তকর্মাণং জ্ঞানসংছিন্নসংশয়ম্ ।</p>
<p class="Shlok-Color-2">আত্মবন্তং ন কর্মাণি নিবধ্নন্তি ধনঞ্জয় ॥</p>
<p class="Text">হে ধনঞ্জয় ! যিনি কর্মযোগের দ্বারা সমস্ত কর্ম পরমাত্মায় অর্পণ করেছেন এবং বিবেকের দ্বারা সমস্ত সংশয় নাশ করেছেন এইরকম বশীভূত-চিত্ত ব্যক্তিকে কর্ম কখনও বদ্ধ করতে পারে না । ৪১</p>
<p class="Shlok-Color-2">তস্মাদজ্ঞানসম্ভূতং হৃৎস্থং জ্ঞানাসিনাত্মনঃ ।</p>
<p class="Shlok-Color-2">ছিত্ত্বৈনং সংশয়ং যোগমাতিষ্ঠোত্তিষ্ঠ ভারত ॥</p>
<p class="Text">অতএব হে ভরতবংশীয় অর্জুন ! তুমি হৃদয়স্থিত এই অজ্ঞানজাত সংশয়কে বিবেকজ্ঞানরূপ তরবারির সাহায্যে ছেদন করে সমত্বরূপ যোগে স্থিত হও এবং যুদ্ধের জন্য উত্থিত হও । ৪২</p>
<p class="Chapter-End-Bold">ওঁ তৎসদিতি শ্রীমদ্ভগবদ্গীতাসূপনিষৎসু ব্রহ্মবিদ্যায়াং যোগশাস্ত্রে শ্রীকৃষ্ণার্জুনসংবাদে জ্ঞানকর্ম-সন্ন্যাসযোগো নাম চতুর্থোঽধ্যায়ঃ ॥</p>
<p class="Chapter-End">ওঁ তৎ সৎ শ্রীমদ্ভগবদ্গীতারূপী উপনিষদ্ তথা ব্রহ্মবিদ্যাবিষয়ক যোগশাস্ত্রে শ্রীকৃষ্ণ-অর্জুন সংবাদে ‘জ্ঞানকর্মসন্ন্যাসযোগ’ নামক চতুর্থ অধ্যায় সম্পূর্ণ হল ।</p>


<p class="Page-Break"> </p>
<p class="Chapter-Heading" id="toc_marker-10">পঞ্চম অধ্যায়</p>
<p class="Sub-Heading" xml:lang="en-US">কর্মসন্ন্যাসযোগ</p>
<p class="Uwach">অর্জুন উবাচ</p>
<p class="Shlok-Color-2">সন্ন্যাসং কর্মণাং কৃষ্ণ পুন.ের্যাগঞ্চ শংসসি ।</p>
<p class="Shlok-Color-2">যচ্ছ্রেয় এতয়োরেকং তন্মে ব্রূহি সুনিশ্চিতম্ ॥</p>
<p class="Text">অর্জুন বললেন—হে কৃষ্ণ ! আপনি কর্মসন্ন্যাস এবং কর্মযোগ—উভয়েরই প্রশংসা করছেন । অতএব এই দুটির মধ্যে যেটি আমার পক্ষে নিশ্চিতরূপে কল্যাণকর, সেটি বলুন । ১</p>
<p class="Uwach">শ্রীভগবানুবাচ</p>
<p class="Shlok-Color-2">সন্ন্যাসন্ কর্মযোগশ্চ নিঃশ্রেয়সকরাবুভৌ ।</p>
<p class="Shlok-Color-2">তয়োস্তু কর্মসন্ন্যাসাৎ কর্মযোগো বিশিষ্যতে ॥</p>
<p class="Text">ভগবান শ্রীকৃষ্ণ বললেন—কর্মসন্ন্যাস এবং কর্মযোগ উভয়ই কল্যাণকর ; কিন্তু কর্মসন্ন্যাস অপেক্ষা কর্মযোগ সুগম হওয়ায় শ্রেষ্ঠ । ২</p>
<p class="Shlok-Color-2">জ্ঞেয়ঃ স নিত্যসন্ন্যাসী যো ন দ্বেষ্টি ন কাঙ্ক্ষতি ।</p>
<p class="Shlok-Color-2">নির্দ্বন্দ্বো হি মহাবাহো সুখং বন্ধাৎ প্রমুচ্যতে ॥</p>
<p class="Text">হে অর্জুন ! যিনি কারও প্রতি দ্বেষ করেন না এবং কোনও কিছু আকাঙ্ক্ষা করেন না, সেই নিষ্কাম কর্মযোগীকে নিত্য-সন্ন্যাসী বলে জানবে । কারণ রাগ (আসক্তি)-দ্বেষরূপ দ্বন্দ্ব-রহিত পুরুষ অনায়াসে সংসারবন্ধন হতে মুক্ত হন । ৩</p>
<p class="Shlok-Color-2">সাংখ্যযোগৌ পৃথগ্বালাঃ প্রবদন্তি ন পণ্ডিতাঃ ।</p>
<p class="Shlok-Color-2">একমপ্যাস্থিতঃ সম্যগুভয়োর্বিন্দতে ফলম্ ॥</p>
<p class="Text">মূর্খ ব্যক্তিগণ উপরিউক্ত সন্ন্যাস ও কর্মযোগকে পৃথক্ ফল প্রদানকারী বলে থাকে, পণ্ডিতেরা তা বলেন না ; কারণ দুটির মধ্যে একটিতে সম্যক্ভাবে স্থিত পুরুষ উভয়েরই ফলস্বরূপ একই পরমাত্মতত্ত্ব প্রাপ্ত হন । ৪</p>
<p class="Shlok-Color-2">যৎ সাংখ্যৈঃ প্রাপ্যতে স্থানং তদ্যোগৈরপি গম্যতে ।</p>
<p class="Shlok-Color-2">একং সাংখ্যঞ্চ যোগঞ্চ যঃ পশ্যতি স পশ্যতি ॥</p>
<p class="Text">জ্ঞানযোগী যে পরমধাম লাভ করেন, কর্মযোগীও সেই ধাম প্রাপ্ত হন । তাই যিনি জ্ঞানযোগ ও কর্মযোগকে ফলরূপে অভিন্ন দেখেন, তিনিই যথার্থদর্শী । ৫</p>
<p class="Shlok-Color-2">সন্ন্যাসস্তু মহাবাহো দুঃখমাপ্তুমযোগতঃ ।</p>
<p class="Shlok-Color-2">যোগযুক্তো মুনির্ব্রহ্ম নচিরেণাধিগচ্ছতি ॥</p>
<p class="Text">কিন্তু হে অর্জুন ! নিষ্কাম কর্মযোগ ব্যতিরেকে সন্ন্যাস অর্থাৎ মন, ইন্দ্রিয় এবং শরীরের দ্বারা করা সমস্ত কর্মে কর্তৃত্বভাব ত্যাগ করা কঠিন কিন্তু ভগবৎ-স্বরূপ মননকারী নিষ্কাম কর্মযোগী পরব্রহ্ম পরমাত্মাকে শীঘ্রই লাভ করেন । ৬</p>
<p class="Shlok-Color-2">যোগযুক্তো বিশুদ্ধাত্মা বিজিতাত্মা জিতেন্দ্রিয়ঃ ।</p>
<p class="Shlok-Color-2">সর্বভূতাত্মভূতাত্মা কুর্বন্নপি ন লিপ্যতে ॥</p>
<p class="Text">যাঁর মন বশীভূত, যিনি জিতেন্দ্রিয়, বিশুদ্ধচিত্ত ও সর্বপ্রাণীর আত্মারূপ পরমাত্মাই যাঁর আত্মস্বরূপ,এইরূপ নিষ্কাম কর্মযোগী কর্ম করলেও তাতে লিপ্ত হন না । ৭</p>
<p class="Shlok-Color-2">নৈব কিঞ্চিৎ করোমীতি যুক্তো মন্যেত তত্ত্ববিৎ ।</p>
<p class="Shlok-Color-2">পশ্যন্ শৃণ্বন্ স্পৃশন্ জিঘ্রন্ অশ্নন্ গচ্ছন্ স্বপন্ শ্বসন্ ॥</p>
<p class="Shlok-Color-2">প্রলপন্ বিসৃজন্ গৃহ্নন্ উন্মিষন্ নিমিষন্নপি ।</p>
<p class="Shlok-Color-2">ইন্দ্রিয়াণীন্দ্রিয়ার্থেষু বর্তন্ত ইতি ধারয়ন্ ॥</p>
<p class="Text">তত্ত্বদর্শী সাংখ্যযোগী দর্শন, শ্রবণ, স্পর্শন, ঘ্রাণ, ভোজন, গমন, নিদ্রা, নিঃশ্বাসগ্রহণ, কথোপকথন, মলমূত্রাদি ত্যাগ, গ্রহণ, চক্ষুর উন্মেষ এবং নিমেষ ইত্যাদি কাের্য ইন্দ্রিয়গণ স্ব স্ব বিষয়সমূহে প্রবর্তিত এইরূপ বুঝে নিঃসন্দেহে মনে করেন যে আমি কিছুই করি না । ৮-৯</p>
<p class="Shlok-Color-2">ব্রহ্মণ্যাধায় কর্মাণি সঙ্গং ত্যক্ত্বা করোতি যঃ ।</p>
<p class="Shlok-Color-2">লিপ্যতে ন স পাপেন পদ্মপত্রমিবাম্ভসা ॥</p>
<p class="Text">যিনি সমস্ত কর্ম পরমাত্মায় অর্পণ করেন এবং আসক্তি ত্যাগ করে কর্ম করেন, তিনি জলে পদ্মপত্রের ন্যায় পাপে লিপ্ত হন না । ১০</p>
<p class="Shlok-Color-2">কায়েন মনসা ৱুদ্ধ্যা কেবলৈরিন্দ্রিয়ৈরপি ।</p>
<p class="Shlok-Color-2">যোগিনঃ কর্ম কুর্বন্তি সঙ্গং ত্যক্ত্বাত্মশুদ্ধয়ে ॥</p>
<p class="Text">নিষ্কাম কর্মযোগী ইন্দ্রিয়, মন, বুদ্ধি এবং শরীরের প্রতি মমত্ববুদ্ধি রহিত হয়ে আসক্তি ত্যাগ করে চিত্তশুদ্ধির নিমিত্ত কর্ম করেন । ১১</p>
<p class="Shlok-Color-2">যুক্তঃ কর্মফলং ত্যক্ত্বা শান্তিমাপ্নোতি নৈষ্ঠিকীম্ ।</p>
<p class="Shlok-Color-2">অযুক্তঃ কামকারেণ ফলে সক্তো নিবধ্যতে ॥</p>
<p class="Text">নিষ্কাম কর্মযোগী কর্মফল ত্যাগ করে অবিচল শান্তি (ভগবৎ প্রাপ্তি) লাভ করেন আর সকাম ব্যক্তি কামনাবশতঃ ফলে আসক্ত হয়ে আবদ্ধ হন । ১২</p>
<p class="Shlok-Color-2">সর্বকর্মাণি মনসা সন্ন্যস্যাস্তে সুখং বশী ।</p>
<p class="Shlok-Color-2">নবদ্বারে পুরে দেহী নৈব কুর্বন্ ন কারয়ন্ ॥</p>
<p class="Text">বশীভূত অন্তন্করণযুক্ত সাংখ্যযোগের আচরণকারী পুরুষ, কর্ম না করে বা না করিয়ে নবদ্বারযুক্ত দেহে সমস্ত কর্ম মনে মনে ত্যাগ করে আনন্দে সচ্চিদানন্দঘন পরমাত্মার স্বরূপে স্থিত থাকেন । ১৩</p>
<p class="Shlok-Color-2">ন কর্তৃত্বং ন কর্মাণি লোকস্য সৃজতি প্রভুঃ ।</p>
<p class="Shlok-Color-2">ন কর্মফলসংযোগং স্বভাবস্তু প্রবর্ততে ॥</p>
<p class="Text">কারণ পরমেশ্বর মানুষের কর্তৃত্বভাব, কর্ম বা কর্মফলের সংযোগ রচনা করেন না, কিন্তু স্বভাবই (প্রকৃতি) প্রবর্তিত হয় । ১৪</p>
<p class="Shlok-Color-2">নাদত্তে কস্যচিৎ পাপং ন চৈব সুকৃতং বিভুঃ ।</p>
<p class="Shlok-Color-2">অজ্ঞানেনাবৃতং জ্ঞানং তেন মুহ্যন্তি জন্তবঃ ॥</p>
<p class="Text">সর্বব্যাপী পরমাত্মা কারও পাপ বা পুণ্য গ্রহণ করেন না, কিন্তু অজ্ঞানের দ্বারা জ্ঞান আবৃত থাকায় মানুষ মোহগ্রস্ত হয় । ১৫</p>
<p class="Shlok-Color-2">জ্ঞানেন তু তদজ্ঞানং যেষাং নাশিতমাত্মনঃ ।</p>
<p class="Shlok-Color-2">তেষামাদিত্যবজ্জ্ঞানং প্রকাশয়তি তৎপরম্ ॥</p>
<p class="Text">কিন্তু আত্মজ্ঞান দ্বারা অন্তঃকরণের অজ্ঞান যাঁদের বিনষ্ট হয়েছে তাঁদের সেই জ্ঞান সূের্যর ন্যায় সচ্চিদানন্দঘন পরমাত্মাকে প্রকাশিত করে । ১৬</p>
<p class="Shlok-Color-2">তদ্বুদ্ধয়স্তদাত্মানস্তন্নিষ্ঠাস্তৎপরায়ণাঃ ।</p>
<p class="Shlok-Color-2">গচ্ছন্ত্যপুনরাবৃত্তিং জ্ঞাননির্ধূতকল্মষাঃ ॥</p>
<p class="Text">যাঁদের মন তাঁতে নিবিষ্ট, যাঁদের বুদ্ধিও তাঁতে স্থিত এবং যাঁরা সেই সচ্চিদানন্দঘন পরমাত্মায় নিরন্তর একীভাবে অবস্থান করেন, সেই তৎপরায়ণ ব্যক্তিগণ জ্ঞানের দ্বারা পাপরহিত হয়ে অপুনরাবৃত্তি অর্থাৎ পরমগতি প্রাপ্ত হন । ১৭</p>
<p class="Shlok-Color-2">বিদ্যাবিনয়সম্পন্নে ব্রাহ্মণে গবি হস্তিনি ।</p>
<p class="Shlok-Color-2">শুনি চৈব শ্বপাকে চ পণ্ডিতাঃ সমদর্শিনঃ ॥</p>
<p class="Text">ব্রহ্মজ্ঞানিগণ বিদ্যা ও বিনয়যুক্ত ব্রাহ্মণে, গো, হস্তী, কুকুর তথা চণ্ডালেও সমদর্শী(১) হন । ১৮</p>
<p class="Footnotes">(১)এর বিস্তারিত আলোচনা গীতা ৬ অধ্যায়ের ৩২ নং শ্লোকে দ্রষ্টব্য ।</p>
<p class="Shlok-Color-2">ইহৈব তৈর্জিতঃ সর্গো যেষাং সাম্যে স্থিতং মনঃ ।</p>
<p class="Shlok-Color-2">নির্দোষং হি সমং ব্রহ্ম তস্মাদ্ব্রহ্মণি তে স্থিতাঃ ॥</p>
<p class="Text">যাঁদের মন সমভাবে স্থিত, তাঁরা জীবিত অবস্থাতেই সংসার জয় করেছেন ; কারণ সচ্চিদানন্দঘন পরমাত্মা নির্দোষ এবং সম, তাই তাঁরা সেই পরমাত্মাতেই অবস্থান করেন । ১৯</p>
<p class="Shlok-Color-2">ন প্রহৃষ্যেৎ প্রিয়ং প্রাপ্য নোদ্বিজেৎ প্রাপ্য চাপ্রিয়ম্ ।</p>
<p class="Shlok-Color-2">স্থিরবুদ্ধিরসংমূঢ়ো ব্রহ্মবিদ্ব্রহ্মণি স্থিতঃ ॥</p>
<p class="Text">যাঁরা প্রিয়বস্তু লাভে হৃষ্ট হন না এবং অপ্রিয়বস্তু প্রাপ্ত হলে উদ্বিগ্ন হন না ; স্থিরবুদ্ধি, সংশয়রহিত—এইরূপ ব্রহ্মবেত্তা পুরুষ সচ্চিদানন্দঘন পরব্রহ্ম পরমাত্মাতে নিত্যই স্থিত । ২০</p>
<p class="Shlok-Color-2">বাহ্যস্পর্শেষ্বসক্তাত্মা বিন্দত্যাত্মনি যৎ সুখম্ ।</p>
<p class="Shlok-Color-2">স ব্রহ্মযোগযুক্তাত্মা সুখমক্ষয়মশ্নুতে ॥</p>
<p class="Text">বাহ্য বিষয়ে অনাসক্ত পুরুষ আত্মায় যে শাশ্বত আনন্দ আছে তা লাভ করেন, অতঃপর সচ্চিদানন্দঘন পরব্রহ্ম পরমাত্মার ধ্যানরূপ যোগে অভিন্নভাবে স্থিত হয়ে তিনি অক্ষয় আনন্দ অনুভব করেন । ২১</p>
<p class="Shlok-Color-2">যে হি সংস্পর্শজা ভোগা দুঃখযোনয় এব তে ।</p>
<p class="Shlok-Color-2">আদ্যন্তবন্তঃ কৌন্তেয় ন তেষু রমতে বুধঃ ॥</p>
<p class="Text">ভোগ যদিও বিষয়ীলোকের কাছে সুখরূপে ভাসিত হয়, কিন্তু আসলে তা দুঃখেরই হেতু । এর আদি-অন্ত আছে অর্থাৎ অনিত্য । সেইজন্য হে অর্জুন ! বুদ্ধিমান বিবেকশীল পুরুষ তাতে রত হন না । ২২</p>
<p class="Shlok-Color-2">শক্নোতীহৈব যঃ সোঢ়ুং প্রাক্ শরীরবিমোক্ষণাৎ ।</p>
<p class="Shlok-Color-2">কামক্রোধোদ্ভবং বেগং স যুক্তঃ স সুখী নরঃ ॥</p>
<p class="Text">যিনি দেহত্যাগ করবার পূর্বে কাম-ক্রোধ হতে উৎপন্ন বেগ সহ্য করতে সক্ষম হন, তিনিই যোগী এবং সুখী । ২৩</p>
<p class="Shlok-Color-2">যোঽন্তঃসুখোঽন্তরারামস্তথান্তর্জ্যোতিরেব যঃ ।</p>
<p class="Shlok-Color-2">স যোগী ব্রহ্মনির্বাণং ব্রহ্মভূতোঽধিগচ্ছতি ॥</p>
<p class="Text">যিনি অন্তরাত্মাতেই সুখযুক্ত, আত্মারাম এবং আত্মাতেই জ্ঞানযুক্ত ; সেই সচ্চিদানন্দঘন পরব্রহ্ম পরমাত্মার সঙ্গে একীভূত সাংখ্যযোগী ব্রহ্মনির্বাণ প্রাপ্ত হন । ২৪</p>
<p class="Shlok-Color-2">লভন্তে ব্রহ্মনির্বাণমৃষয়ঃ ক্ষীণকল্মষাঃ ।</p>
<p class="Shlok-Color-2">ছিন্নদ্বৈধা যতাত্মানঃ সর্বভূতহিতে রতাঃ ॥</p>
<p class="Text">যাঁর সমস্ত পাপ দূর হয়েছে, সমস্ত সংশয় জ্ঞান দ্বারা ছিন্ন হয়েছে, যিনি সর্বভূতহিতে রত, সংযত চিত্ত ও নিশ্চলভাবে পরমাত্মাতে স্থিত—সেই ব্রহ্মবেত্তা পুরুষ শান্তস্বরূপ ব্রহ্মকে প্রাপ্ত হন । ২৫</p>
<p class="Shlok-Color-2">কামক্রোধবিযুক্তানাং যতীনাং যতচেতসাম্ ।</p>
<p class="Shlok-Color-2">অভিতো ব্রহ্মনির্বাণং বর্ততে বিদিতাত্মনাম্ ॥</p>
<p class="Text">কাম-ক্রোধ হতে মুক্ত সংযতচিত্ত, ব্রহ্মদর্শী জ্ঞানী পুরুষের সর্বদিক পরিপূর্ণ করে শান্ত পরব্রহ্মই স্থিত আছেন । ২৬</p>
<p class="Shlok-Color-2">স্পর্শান্ কৃত্বা বহির্বাহ্যাংশ্চক্ষুশ্চৈবান্তরে ভ্রুবোঃ ।</p>
<p class="Shlok-Color-2">প্রাণাপানৌ সমৌ কৃত্বা নাসাভ্যন্তরচারিণৌ ॥</p>
<p class="Shlok-Color-2">যতেন্দ্রিয়মনোবুদ্ধির্মুনির্মোক্ষপরায়ণঃ ।</p>
<p class="Shlok-Color-2">বিগতেচ্ছাভয়ক্রোধো যঃ সদা মুক্ত এব সঃ ॥</p>
<p class="Text">বাহ্য বিষয়ভোগের চিন্তা না করে তাকে বাইরেই ত্যাগ করে, চোখের দৃষ্টি ভ্রূমধ্যে স্থাপন করে, নাসিকার মধ্যে বিচরনশীল প্রাণ ও অপানবায়ুকে সম করে এবং ইন্দ্রিয়, মন ও বুদ্ধিকে সংযত করে ইচ্ছা, ভয় ও ক্রোধশূন্য হয়ে যে মোক্ষপরায়ণ মুনি(১) সর্বদা বিরাজ করেন, তিনি মুক্তই থাকেন । ২৭-২৮</p>
<p class="Footnotes">(১)পরমেশ্বরের স্বরূপ যিনি নিত্য মনন করেন ।</p>
<p class="Shlok-Color-2">ভোক্তারং যজ্ঞতপসাং সর্বলোকমহেশ্বরম্ ।</p>
<p class="Shlok-Color-2">সুহৃদং সর্বভূতানাং জ্ঞাত্বা মাং শান্তিমৃচ্ছতি ॥</p>
<p class="Text">আমার ভক্ত আমাকে সমস্ত যজ্ঞ ও তপস্যার ভোক্তা, সর্বলোকের মহেশ্বর (ঈশ্বরেরও ঈশ্বর) এবং সকল প্রাণীর সুহৃদ অর্থাৎ স্বার্থরহিত দয়ালু ও প্রেমিক, এইরূপ তত্ত্বতঃ জেনে শান্তি লাভ করেন । ২৯</p>
<p class="Chapter-End-Bold">ওঁ তৎসদিতি শ্রীমদ্ভগবদ্গীতাসূপনিষৎসু ব্রহ্মবিদ্যায়াং যোগশাস্ত্রে শ্রীকৃষ্ণার্জুনসংবাদে কর্মসন্ন্যাসযোগো নাম পঞ্চমোঽধ্যায়ঃ ॥</p>
<p class="Chapter-End">ওঁ তৎ সৎ শ্রীমদ্ভগবদ্গীতারূপী উপনিষদ্ তথা ব্রহ্মবিদ্যাবিষয়ক যোগশাস্ত্রে শ্রীকৃষ্ণ-অর্জুন সংবাদে ‘কর্মসন্ন্যাসযোগ’ নামক পঞ্চম অধ্যায় সম্পূর্ণ হল ।</p>


<p class="Page-Break"> </p>
<p class="Chapter-Heading" id="toc_marker-11">ষষ্ঠ অধ্যায়</p>
<p class="Sub-Heading" xml:lang="en-US"> আত্মসংযমযোগ (ধ্যানযোগ)</p>
<p class="Uwach">শ্রীভগবানুবাচ</p>
<p class="Shlok-Color-2">অনাশ্রিতঃ কর্মফলং কার্যং কর্ম করোতি যঃ ।</p>
<p class="Shlok-Color-2">স সন্ন্যাসী চ যোগী চ ন নিরগ্নির্ন চাক্রিয়ঃ ॥</p>
<p class="Text">ভগবান শ্রীকৃষ্ণ বললেন—যিনি কর্মফলের আশ্রয় না নিয়ে কর্তব্য-কর্ম করেন তিনিই সন্ন্যাসী এবং যোগী । যিনি কেবল যাগযজ্ঞাদিসম্পাদক বৈদিক অগ্নি ও লোকহিতকর ক্রিয়াদি ত্যাগ করেছেন তিনি যোগী বা সন্ন্যাসী নন । ১</p>
<p class="Shlok-Color-2">যং সন্ন্যাসমিতি প্রাহুের্যাগং তং বিদ্ধি পাণ্ডব ।</p>
<p class="Shlok-Color-2">ন হ্যসন্ন্যস্তসঙ্কল্পো যোগী ভবতি কশ্চন ॥</p>
<p class="Text">হে অর্জুন ! যাকে সন্ন্যাস(১) বলা হয়, তাকেই তুমি যোগ(২) বলে জানবে কারণ সংকল্প ত্যাগ না করলে কেউই যোগী হতে পারে না । ২</p>
<p class="Footnotes">(১)-(২) তৃতীয় অধ্যায়ের ৩ নং শ্লোকের টিপ্পনীতে এদের অর্থ বিস্তারিতভাবে দেওয়া হয়েছে ।</p>
<p class="Shlok-Color-2">আরুরুক্ষোর্মুনেের্যাগং কর্ম কারণমুচ্যতে ।</p>
<p class="Shlok-Color-2">যোগারূঢ়স্য তস্যৈব শমঃ কারণমুচ্যতে ॥</p>
<p class="Text"> যোগে আরোহণে ইচ্ছুক মননশীল ব্যক্তির যোগে স্থিতিলাভের জন্য নিষ্কাম-কর্ম করাকেই কারণ বলা হয়েছে এবং যোগারূঢ় হলে যোগারূঢ় পুরুষের যে সর্বসংকল্পের অভাব হয়, সেটিকে তাঁর পরম কল্যাণের কারণ বলা হয়েছে । ৩</p>
<p class="Shlok-Color-2">যদা হি নেন্দ্রিয়ার্থেষু ন কর্মস্বনুষজ্জতে ।</p>
<p class="Shlok-Color-2">সর্বসঙ্কল্পসন্ন্যাসী যোগারূঢ়স্তদোচ্যতে ॥</p>
<p class="Text">যখন সাধক ইন্দ্রিয়সমূহের ভোগে আসক্ত হন না এবং কর্মেও আসক্ত হন না, তখন সেই সর্বসংকল্পত্যাগী পুরুষকে যোগারূঢ় বলা হয় । ৪</p>
<p class="Shlok-Color-2">উদ্ধরেদাত্মনাত্মানং নাত্মানমবসাদয়েৎ ।</p>
<p class="Shlok-Color-2">আত্মৈব হ্যাত্মনো বন্ধুবুরাত্মৈব রিপুরাত্মনঃ ॥</p>
<p class="Text">নিজের দ্বারাই নিজেকে সংসার হতে উদ্ধার করবে এবং নিজেকে কখনও অধোগতির পথে যেতে দেবে না ; কারণ মানুষ নিজেই নিজের বন্ধু আবার নিজেই নিজের শত্রু । ৫</p>
<p class="Shlok-Color-2">বন্ধুরাত্মাত্মনস্তস্য যেনাত্মৈবাত্মনা জিতঃ ।</p>
<p class="Shlok-Color-2">অনাত্মনস্তু শত্রুত্বে বর্তেতাত্মৈব শত্রুবৎ ॥</p>
<p class="Text">যে জীবাত্মার দ্বারা মন এবং ইন্দ্রিয়াদিসহ শরীর বশীভূত হয়েছে, সেই জীবাত্মা নিজেই নিজের বন্ধু এবং যে জীবাত্মার দ্বারা মন এবং ইন্দ্রিয়াদিসহ শরীর বশীভূত হয়নি, সে নিজেই নিজের শত্রু । ৬</p>
<p class="Shlok-Color-2">জিতাত্মনঃ প্রশান্তস্য পরমাত্মা সমাহিতঃ ।</p>
<p class="Shlok-Color-2">শীতোষ্ণসুখদুঃখেষু তথা মানাপমানয়োঃ ॥</p>
<p class="Text">শীত-উষ্ণ, সুখ-দুঃখ এবং মান-অপমানে যাঁর চিত্ত পূর্ণরূপে শান্ত এইরূপ স্বাধীন-চিত্ত ব্যক্তি সচ্চিদানন্দঘন পরমাত্মায় সম্যক্ভাবে অবস্থান করেন অর্থাৎ তাঁর জ্ঞানে পরমাত্মা ভিন্ন অন্য কিছুই থাকে না । ৭</p>
<p class="Shlok-Color-2">জ্ঞানবিজ্ঞানতৃপ্তাত্মা কূটস্থো বিজিতেন্দ্রিয়ঃ ।</p>
<p class="Shlok-Color-2">যুক্ত ইত্যুচ্যতে যোগী সমলোষ্টাশ্মকাঞ্চনঃ ॥</p>
<p class="Text">যাঁর অন্তঃকরণ জ্ঞান-বিজ্ঞানে পরিতৃপ্ত, যিনি বিকার রহিত এবং জিতেন্দ্রিয় যাঁর দৃষ্টিতে মৃত্তিকা, প্রস্তর এবং স্বর্ণ সমতুল্য, তিনিই যোগযুক্ত অর্থাৎ তাঁর ভগবৎ প্রাপ্তি হয়েছে বুঝতে হবে । ৮</p>
<p class="Shlok-Color-2">সুহৃন্মিত্রার্যুদাসীনমধ্যস্থদ্বেষ্যবন্ধুষু ।</p>
<p class="Shlok-Color-2">সাধুষ্বপি চ পাপেষু সমবুদ্ধির্বিশিষ্যতে ॥</p>
<p class="Text">সুহৃদ(১), মিত্র, শত্রু, উদাসীন(২), মধ্যস্থ(৩), দ্বেষ্য, বন্ধু, ধর্মাত্মা এবং পাপীদের প্রতি যিনি সমভাব রাখেন, তিনিই প্রকৃতপক্ষে শ্রেষ্ঠ । ৯</p>
<p class="Footnotes para-style-override-2">(১)স্বার্থশূন্য হয়ে যিনি সবার হিত করেন ।</p>
<p class="Footnotes para-style-override-2">(২)পক্ষপাতশূন্য ।</p>
<p class="Footnotes">(৩)উভয়পক্ষের হিতৈষী ।</p>
<p class="Shlok-Color-2">যোগী যুঞ্জীত সততমাত্মানং রহসি স্থিতঃ ।</p>
<p class="Shlok-Color-2">একাকী যতচিত্তাত্মা নিরাশীরপরিগ্রহঃ ॥</p>
<p class="Text">মন ও ইন্দ্রিয়সহ যিনি সংযতদেহ, আকাঙ্ক্ষাশূন্য এবং সঞ্চয়বৃত্তিশূন্য তিনি একাকী, নির্জন স্থানে থেকে নিরন্তর চিত্তকে পরমাত্মার ধ্যানে নিযুক্ত করবেন । ১০<span class="char-style-override-4"></span></p>
<p class="Shlok-Color-2">শুচৌ দেশে প্রতিষ্ঠাপ্য স্থিরমাসনমাত্মনঃ ।</p>
<p class="Shlok-Color-2">নাত্যুচ্ছ্রিতং নাতিনীচং চৈলাজিনকুশোত্তরম্ ॥</p>
<p class="Text">পবিত্র এবং অতি উচ্চে বা অতি নিম্নে নয় এমনস্থানে, ক্রমশঃ কুশ, মৃগচর্ম এবং বস্ত্রাদি পেতে নিজের স্থির আসন স্থাপন করবেন । ১১</p>
<p class="Shlok-Color-2">তত্রৈকাগ্রং মনঃ কৃত্বা যতচিত্তেন্দ্রিয়ক্রিয়ঃ ।</p>
<p class="Shlok-Color-2">উপবিশ্যাসনে যুঞ্জ্যাদ্ যোগমাত্মবিশুদ্ধয়ে ॥</p>
<p class="Text">সেই আসনে বসে চিত্ত ও ইন্দ্রিয়ের ক্রিয়া সংযত করে মনকে একাগ্র করে, অন্তঃকরণের শুদ্ধির জন্য যোগ অভ্যাস করবেন । ১২</p>
<p class="Shlok-Color-2">সমং কায়শিরোগ্রীবং ধারয়ন্নচলং স্থিরঃ ।</p>
<p class="Shlok-Color-2">সংপ্রেক্ষ্য নাসিকাগ্রং স্বং দিশশ্চানবলোকয়ন্ ॥</p>
<p class="Text">মেরুদণ্ড, মস্তক, গ্রীবাকে সমান ও নিশ্চলভাবে স্থির করে নিজ নাসিকার অগ্রভাগে দৃষ্টিস্থাপন করে, অন্য কোনো দিকে না তাকিয়ে—১৩</p>
<p class="Shlok-Color-2">প্রশান্তাত্মা বিগতভীর্ব্রহ্মচারিব্রতে স্থিতঃ ।</p>
<p class="Shlok-Color-2">মনঃ সংযম্য মচ্চিত্তো যুক্ত আসীত মৎপরঃ ॥</p>
<p class="Text">ব্রহ্মচর্য ব্রতে স্থিত, ভয় রহিত ও প্রশান্তচিত্ত যোগী সতর্কতার সঙ্গে মনকে সংযত করে মদ্গতচিত্ত এবং মৎপরায়ণ হয়ে অবস্থান করবেন । ১৪</p>
<p class="Shlok-Color-2">যুঞ্জন্নেবং সদাত্মানং যোগী নিয়তমানসঃ ।</p>
<p class="Shlok-Color-2">শান্তিং নির্বাণপরমাং মৎসংস্থামধিগচ্ছতি ॥</p>
<p class="Text">সংযতচিত্ত যোগী এইভাবে আত্মাকে নিরন্তর পরমেশ্বররূপ আমাতে সমাহিত করে আমাতে স্থিত পরমানন্দের পরাকাষ্ঠারূপ শান্তি লাভ করেন । ১৫</p>
<p class="Shlok-Color-2">নাত্যশ্নতস্তু যোগোঽস্তি ন চৈকান্তমনশ্নতঃ ।</p>
<p class="Shlok-Color-2">ন চাতি স্বপ্নশীলস্য জাগ্রতো নৈব চার্জুন ॥</p>
<p class="Text">হে অর্জুন ! এই যোগ, যাঁরা অত্যধিক আহার করেন অথবা যাঁরা একান্ত অনাহারী, যাঁরা অতিশয় নিদ্রালু অথবা অত্যন্ত জাগরণশীল তাঁদের সিদ্ধ হয় না । ১৬</p>
<p class="Shlok-Color-2">যুক্তাহারবিহারস্য যুক্তচেষ্টস্য কর্মসু ।</p>
<p class="Shlok-Color-2">যুক্তস্বপ্নাববোধস্য যোগো ভবতি দুঃখহা ॥</p>
<p class="Text">দুঃখনাশক এই যোগ নিয়মিত আহার-বিহারকারী, কর্মে যথাযথ চেষ্টাকারী এবং নিয়মিত নিদ্রা ও জাগরণশীলেরই সিদ্ধ হয় । ১৭</p>
<p class="Shlok-Color-2">যদা বিনিয়তং চিত্তমাত্মন্যেবাবতিষ্ঠতে ।</p>
<p class="Shlok-Color-2">নিন্স্পৃহঃ সর্বকামেভ্যো যুক্ত ইত্যুচ্যতে তদা ॥</p>
<p class="Text">চিত্ত যখন একান্তভাবে বশীভূত হয়ে পরমাত্মাতেই অবস্থান করে তখন ভোগে সম্পূর্ণভাবে আকাঙ্ক্ষাশূন্য সেই পুরুষকে যোগযুক্ত বলা হয় । ১৮</p>
<p class="Shlok-Color-2">যথা দীপো নিবাতস্থো নেঙ্গতে সোপমা স্মৃতা ।</p>
<p class="Shlok-Color-2">যোগিনো যতচিত্তস্য যুঞ্জতো যোগমাত্মননঃ ॥</p>
<p class="Text">বায়ুবিহীন স্থানে দীপশিখা যেমন চঞ্চল হয় না, পরমাত্মার ধ্যানে সংযতচিত্ত একাগ্রীভূত চিত্তেরও সেই অবস্থা জানবে । ১৯</p>
<p class="Shlok-Color-2">যত্রোপরমতে চিত্তং নিরুদ্ধং যোগসেবয়া ।</p>
<p class="Shlok-Color-2">যত্র চৈবাত্মনাত্মানং পশ্যন্নাত্মনি তুষ্যতি । ।</p>
<p class="Text">যোগ অভ্যাসের দ্বারা নিরুদ্ধ চিত্ত যে অবস্থায় নিবৃত্ত হয় এবং যে অবস্থায় পরমাত্মার ধ্যানে শুদ্ধ বুদ্ধির সাহায্যে পরমাত্মাকে সাক্ষাৎ করে যোগী পরমাত্মাতেই পরিতুষ্ট হন । ২০</p>
<p class="Shlok-Color-2">সুখমাত্যন্তিকং যত্তদ্বুদ্ধিগ্রাহ্যমতীন্দ্রিয়ম্ ।</p>
<p class="Shlok-Color-2">বেত্তি যত্র ন চৈবায়ং স্থিতশ্চলতি তত্ত্বতঃ ॥</p>
<p class="Text">ইন্দ্রিয়াদির অতীত, কেবল পরিশুদ্ধ বুদ্ধিদ্বারা গ্রাহ্য যে অনন্ত আনন্দ আছে, যোগী এই অবস্থায় সেটি অনুভব করেন এবং সেই অবস্থায় স্থিত যোগী কোনোভাবেই পরমাত্মাস্বরূপ হতে আর বিচলিত হন না । ২১</p>
<p class="Shlok-Color-2">যং লব্ধ্বা চাপরং লাভং মন্যতে নাধিকং ততঃ ।</p>
<p class="Shlok-Color-2">যস্মিন্ স্থিতো ন দুঃখেন গুরুণাপি বিচাল্যতে ॥</p>
<p class="Text">পরমাত্মাকে লাভ করে অন্য কিছুকে যোগী তা অপেক্ষা অধিক লাভজনক মনে করেন না এবং পরমাত্মাপ্রাপ্তিরূপ সেই অবস্থায় স্থিত হয়ে মহাদুঃখেও তা থেকে বিচলিত হন না । ২২</p>
<p class="Shlok-Color-2">তং বিদ্যাদ্দুঃখসংযোগবিয়োগং যোগসংজ্ঞিতম্ ।</p>
<p class="Shlok-Color-2">স নিশ্চয়েন যোক্তব্যো যোগোঽনির্বিণ্ণচেতসা ॥</p>
<p class="Text">যা দুঃখরূপ সংসারের সংযোগরহিত, তাকেই বলা হয় যোগ, এটি জানা চাই । এই যোগ অধৈর্য না হয়ে অর্থাৎ ধৈর্য ও উৎসাহযুক্ত চিত্তে নিশ্চয়পূর্বক অভ্যাস করা কর্তব্য । ২৩</p>
<p class="Shlok-Color-2">সঙ্কল্পপ্রভবান্ কামান্ ত্যক্তা সর্বানশেষতঃ ।</p>
<p class="Shlok-Color-2">মনসৈবেন্দ্রিয়গ্রামং বিনিয়ম্য সমন্ততঃ ॥</p>
<p class="Text">সংকল্পজাত সমস্ত কামনা নিঃশেষে ত্যাগ করে মনের দ্বারা ইন্দ্রিয়সমূহকে সমস্ত বিষয় হতে নিবৃত্ত করে—২৪</p>
<p class="Shlok-Color-2">শনৈঃ শনৈরুপরমেদ্বুদ্ধ্যা ধৃতিগৃহীতয়া ।</p>
<p class="Shlok-Color-2">আত্মসংস্থং মনঃ কৃত্বা ন কিঞ্চিদপি চিন্তয়েৎ ॥</p>
<p class="Text">ধীরে ধীরে অভ্যাসের দ্বারা উপরতিতে স্থিত হবেন এবং ধৈর্যযুক্ত বুদ্ধির দ্বারা মনকে পরমাত্মায় স্থাপন করে পরমাত্মা ভিন্ন অন্য কিছুই চিন্তা করবে না । ২৫</p>
<p class="Shlok-Color-2">যতো যতো নিশ্চরতি মনশ্চঞ্চলমস্থিরম্ ।</p>
<p class="Shlok-Color-2">ততস্ততো নিয়ম্যৈতদাত্মন্যেব বশং নয়েৎ ॥</p>
<p class="Text">এই অস্থির চঞ্চল মন যে-যে বিষয়ের প্রতি ধাবিত হয়, সেই সেই বিষয় হতে তাকে প্রত্যাহার করে বারবার পরমাত্মাতেই স্থিত করবে । ২৬</p>
<p class="Shlok-Color-2">প্রশান্তমনসং হ্যেনং যোগিনং সুখমুত্তমম্ ।</p>
<p class="Shlok-Color-2">উপৈতি শান্তরজসং ব্রহ্মভূতমকল্মষম্ ॥</p>
<p class="Text">কেননা যিনি প্রশান্তচিত্ত, পাপরহিত এবং রজোগুণ-বৃত্তিশূন্য—এরূপ যোগী সচ্চিদানন্দঘন ব্রহ্মের সঙ্গে একাত্ম হয়ে পরম আনন্দ লাভ করেন । ২৭</p>
<p class="Shlok-Color-2">যুঞ্জন্নেবং সদাত্মানং যোগী বিগতকল্মষঃ ।</p>
<p class="Shlok-Color-2">সুখেন ব্রহ্মসংস্পর্শমত্যন্তং সুখমশ্নুতে ॥</p>
<p class="Text">সেই নিষ্পাপ যোগী এইভাবে নিরন্তর আত্মাকে পরমাত্মায় সমাহিত করে অনায়াসে পরব্রহ্ম পরমাত্মাপ্রাপ্তিরূপ অনন্ত আনন্দ অনুভব করেন । ২৮</p>
<p class="Shlok-Color-2">সর্বভূতস্থমাত্মানং সর্বভূতানি চাত্মনি ।</p>
<p class="Shlok-Color-2">ঈক্ষতে যোগযুক্তাত্মা সর্বত্র সমদর্শনঃ ॥</p>
<p class="Text">সর্বব্যাপী অনন্ত চেতনে একত্বভাবে যুক্ত তথা সর্বত্র সমদর্শনকারী যোগী স্বীয় আত্মাকে সর্বভূতে এবং সর্বভূতকে স্বীয় আত্মায় দর্শন করেন । ২৯</p>
<p class="Shlok-Color-2">যো মাং পশ্যতি সর্বত্র সর্বং চ ময়ি পশ্যতি ।</p>
<p class="Shlok-Color-2">তস্যাহং ন প্রণশ্যামি স চ মে ন প্রণশ্যতি ॥</p>
<p class="Text">যিনি সর্বভূতে আত্মারূপে আমাকে (বাসুদেবকে) অবলোকন করেন(১) এবং সর্বভূতকে আমাতে দেখেন তাঁর কাছে আমি অদৃশ্য হই না এবং তিনিও আমার কাছে অদৃশ্য হন না । ৩০</p>
<p class="Footnotes">(১) গীতা ৯ অধ্যায়ের ৬ শ্লোক দ্রষ্টব্য ।</p>
<p class="Shlok-Color-2">সর্বভূতস্থিতং যো মাং ভজত্যেকত্বমাস্থিতঃ ।</p>
<p class="Shlok-Color-2">সর্বথা বর্তমানোঽপি স যোগী ময়ি বর্ততে ॥</p>
<p class="Text">যে-ব্যক্তি অভেদভাবে স্থিত হয়ে সর্বভূতে আত্মারূপে আমাকে (সচ্চিদানন্দঘন বাসুদেবকে) ভজনা করেন, সেই যোগী সর্বপ্রকার ব্যবহার করলেও আমাতেই অবস্থান করেন । ৩১</p>
<p class="Shlok-Color-2">আত্মৌপম্যেন সর্বত্র সমং পশ্যতি যোঽর্জুন ।</p>
<p class="Shlok-Color-2">সুখং বা যদি বা দুঃখং স যোগী পরমো মতঃ ॥</p>
<p class="Text">হে অর্জুন ! যিনি(১) সর্বত্র সমদর্শী হয়ে সকল ভূতের সুখ ও দুঃখকে নিজের সুখ ও দুঃখ বলে অনুভব করেন, আমার মতে তিনি সর্বশ্রেষ্ঠ যোগী । ৩২</p>
<p class="Footnotes">(১)মানুষ যেমন নিজ মস্তক, হাত, পা এবং গুহ্যের সঙ্গে ব্রাহ্মণ, ক্ষত্রিয়, শূদ্র এবং ম্লেচ্ছদের ন্যায় ব্যবহার করলেও তাতে আত্মভাব অর্থাৎ সবেতে একই আপনভাব হওয়ায় সুখ ও দুঃখকে সমানভাবে দেখে, তেমনই সমস্ত প্রাণীতে (ভূতাদিতে) নিজের মতো করে দেখাকেই সমভাব বলা হয় ।</p>
<p class="Uwach">অর্জুন উবাচ</p>
<p class="Shlok-Color-2"> যোঽয়ং যোগস্তয়া প্রোক্তঃ সাম্যেন মধুসূদন ।</p>
<p class="Shlok-Color-2">এতস্যাহং ন পশ্যামি চঞ্চলত্বাৎ স্থিতিং স্থিরাম্ ।।</p>
<p class="Text">অর্জুন বললেন—হে মধুসূদন ! আপনি যে সমতারূপ যোগের কথা বললেন, মন চঞ্চল হওয়ায় আমি তার নিত্য স্থিতি দেখি না । ৩৩</p>
<p class="Shlok-Color-2">চঞ্চলং হি মনঃ কৃষ্ণ প্রমাথি বলবৎ দৃঢ়ম্ ।</p>
<p class="Shlok-Color-2">তস্যাহং নিগ্রহং মন্যে বায়োরিব সুদুষ্করম্ ॥</p>
<p class="Text">কারণ হে কৃষ্ণ ! মন অত্যন্ত চঞ্চল, বিক্ষোভকারী, দৃঢ় ও শক্তিশালী । তাই একে বশে রাখা আমি বায়ুকে নিরুদ্ধ করার মতো দুষ্কর বলে মনে করি । ৩৪</p>
<p class="Uwach">শ্রীভগবানুবাচ</p>
<p class="Shlok-Color-2">অসংশয়ং মহাবাহো মনো দুর্নিগ্রহং চলম্ ।</p>
<p class="Shlok-Color-2">অভ্যাসেন তু কৌন্তেয় বৈরাগ্যেণ চ গৃহ্যতে ॥</p>
<p class="Text">ভগবান শ্রীকৃষ্ণ বললেন—হে মহাবাহো ! মন নিঃসন্দেহে চঞ্চল এবং একে বশে রাখা দুষ্কর । কিন্তু হে কুন্তীপুত্র অর্জুন ! অভ্যাস(১) ও বৈরাগ্য দ্বারা একে বশ করা যায় । ৩৫</p>
<p class="Footnotes">(১)গীতা ১২ অধ্যায়ের ৯নং শ্লোকের টিপ্পণীতে এটি বিস্তারিতভাবে আলোচিত হয়েছে ।</p>
<p class="Shlok-Color-2">অসংযতাত্মনা যোগো দুষ্প্রাপ ইতি মে মতিঃ ।</p>
<p class="Shlok-Color-2">বশ্যাত্মনা তু যততা শক্যোঽবাপ্তুমুপায়তঃ ॥</p>
<p class="Text">যারা সংযতচিত্ত নয় তাদের দ্বারা এই যোগ দুষ্প্রাপ্য, কিন্তু যত্নশীল বশীভূতচিত্ত ব্যক্তি সাধনার দ্বারা এই যোগ সহজেই প্রাপ্ত হতে পারেন—এই হল আমার মত । ৩৬</p>
<p class="Uwach">অর্জুন উবাচ</p>
<p class="Shlok-Color-2">অযতিঃ শ্রদ্ধয়োপেতো যোগাচ্চলিতমানসঃ ।</p>
<p class="Shlok-Color-2">অপ্রাপ্য যোগসংসিদ্ধিং কাং গতিং কৃষ্ণ গচ্ছতি ॥</p>
<p class="Text">অর্জুন বললেন—হে কৃষ্ণ ! যিনি যোগে শ্রদ্ধা রাখেন কিন্তু সংযতচিত্ত নন, সেইজন্য অন্তিম সময়ে (মৃত্যুকালে) যাঁর মন যোগ হতে বিচলিত হয়ে যায়, এইরূপ যোগী যোগসিদ্ধ না হয়ে অর্থাৎ পরমাত্মার সাক্ষাৎকার না করে কীরূপ গতি প্রাপ্ত হন ? ৩৭</p>
<p class="Shlok-Color-2">কচ্চিন্নোভয়বিভ্রষ্টশ্ছিন্নাভ্রমিব নশ্যতি ।</p>
<p class="Shlok-Color-2">অপ্রতিষ্ঠো মহাবাহো বিমূঢ়ো ব্রহ্মণঃ পথি ॥</p>
<p class="Text">হে মহাবাহো ! তিনি কি ভগবৎপ্রাপ্তির পথে বিভ্রান্ত এবং নিরাশ্রয় হয়ে ছিন্ন-ভিন্ন মেঘখণ্ডের ন্যায় উভয় পথ হতে ভ্রষ্ট হয়ে বিনাশ প্রাপ্ত হন ? ৩৮</p>
<p class="Shlok-Color-2">এতন্মে সংশয়ং কৃষ্ণ ছেত্তুমর্হস্যশেষতঃ ।</p>
<p class="Shlok-Color-2">ত্বদন্যঃ সংশয়স্যাস্য ছেত্তা ন হুপপদ্যতে ॥</p>
<p class="Text">হে কৃষ্ণ ! আমার এই সংশয় নিঃশেষে আপনিই দূর করতে সমর্থ কারণ আপনি ছাড়া আর কেউ এই সংশয় দূর করতে পারবে না । ৩৯</p>
<p class="Uwach">শ্রীভগবানুবাচ</p>
<p class="Shlok-Color-2">পার্থ নৈবেহ নামুত্র বিনাশস্তস্য বিদ্যতে ।</p>
<p class="Shlok-Color-2">ন হি কল্যাণকৃৎ কশ্চিৎ দুর্গতিং তাত গচ্ছতি ॥</p>
<p class="Text">ভগবান শ্রীকৃষ্ণ বললেন—হে পার্থ ! সেই ব্যক্তির ইহলোকে বা পরলোকে কোথাও বিনাশ নেই । কারণ হে বৎস ! কল্যাণকামী ব্যক্তির কখনও অধোগতি হয় না । ৪০</p>
<p class="Shlok-Color-2">প্রাপ্য পুণ্যকৃতাং লোকানুষিত্বা শাশ্বতীঃ সমাঃ ।</p>
<p class="Shlok-Color-2">শুচীনাং শ্রীমতাং গেহে যোগভ্রষ্টোঽভিজায়তে ॥</p>
<p class="Text">যোগভ্রষ্ট ব্যক্তি পুণ্যাত্মাগণের প্রাপ্যলোক অর্থাৎ স্বর্গাদি উচ্চলোকে বহুকাল বাস করে পুনঃ সদাচার-সম্পন্ন ধনীর গৃহে জন্মগ্রহণ করেন । ৪১</p>
<p class="Shlok-Color-2">অথবা যোগিনামেব কুলে ভবতি ধীমতাম্ ।</p>
<p class="Shlok-Color-2">এতদ্ধি দুর্লভতরং লোকে জন্ম যদীদৃশম্ ॥</p>
<p class="Text">অথবা যোগভ্রষ্ট ব্যক্তি সেইসকল লোকাদিতে না গিয়ে তদনন্তর জ্ঞানবান যোগীর কুলে জন্মগ্রহণ করেন । এইরূপ জন্ম জগতে অত্যন্ত দুর্লভ । ৪২</p>
<p class="Shlok-Color-2">তত্র তং বুদ্ধিসংযোগং লভতে পৌর্বদেহিকম্ ।</p>
<p class="Shlok-Color-2">যততে চ ততো ভূয়ঃ সংসিদ্ধৌ কুরুনন্দন ॥</p>
<p class="Text">সেই দেহে পূর্বজন্মের সুকৃতির ফলে তিনি মোক্ষপর বুদ্ধি লাভ করেন । এবং হে কুরুনন্দন ! তার প্রভাবে পুনরায় পরমাত্মাকে লাভের জন্য তিনি পূর্বাপেক্ষা তীব্রভাবে চেষ্টা করেন । ৪৩</p>
<p class="Shlok-Color-2">পূর্বাভ্যাসেন তেনৈব হ্রিয়তে হ্যবশোঽপি সঃ ।</p>
<p class="Shlok-Color-2">জিজ্ঞাসুরপি যোগস্য শব্দব্রহ্মাতিবর্ততে ॥</p>
<p class="Text">তিনি(১) (শ্রীসম্পন্ন সদাচারী ব্যক্তির গৃহে জন্মগ্রহণকারী) যোগভ্রষ্ট হয়েও পূর্ব জন্মের অভ্যাসবশে নিজের অবশেই ভগবানে আকৃষ্ট হন, তথা সমবুদ্ধিরূপ যোগের জিজ্ঞাসু ব্যক্তিও বেদে-বর্ণিত সকাম কর্মের ফলকে অতিক্রম করেন । ৪৪</p>
<p class="Footnotes">(১)এখানে ‘তিনি’ শব্দের দ্বারা শ্রীসম্পন্ন সদাচারীর গৃহে জন্মগ্রহণকারী যোগভ্রষ্ট ব্যক্তি বুঝতে হবে ।</p>
<p class="Shlok-Color-2">প্রযত্নাৎ যতমানস্তু যোগী সংশুদ্ধকিল্বিষঃ ।</p>
<p class="Shlok-Color-2">অনেকজন্মসংসিদ্ধস্ততো যাতি পরাং গতিম্ ॥</p>
<p class="Text">কিন্তু যত্নপূর্বক অভ্যাসকারী যোগী বিগত বহু জন্মের সাধনসঞ্চিত সংস্কারের প্রভাবে এই জন্মেই পাপরহিত হয়ে যান এবং তৎকালেই পরমগতি লাভ করেন । ৪৫</p>
<p class="Shlok-Color-2">তপস্বিভ্যোঽধিকো যোগী জ্ঞানিভ্যোঽপি মতোঽধিকঃ ।</p>
<p class="Shlok-Color-2">কর্মিভ্যশ্চাধিকো যোগী তস্মাৎ যোগী ভবার্জুন ॥</p>
<p class="Text">যোগী তপস্বিগণ অপেক্ষা শ্রেষ্ঠ, শাস্ত্রজ্ঞপণ্ডিত-গণের হতেও শ্রেষ্ঠ এবং সকাম কর্মানুষ্ঠানকারিগণ অপেক্ষাও শ্রেষ্ঠ । অতএব হে অর্জুন ! তুমি যোগী হও । ৪৬ </p>
<p class="Shlok-Color-2">যোগিনামপি সর্বেষাং মদ্গতেনান্তরাত্মনা ।</p>
<p class="Shlok-Color-2">শ্রদ্ধাবান্ ভজতে যো মাং স মে যুক্ততমো মতঃ ॥</p>
<p class="Text">সকল যোগীর মধ্যে যিনি শ্রদ্ধার সঙ্গে মদ্গতচিত্তে নিরন্তর আমাকে ভজনা করেন, তিনিই সর্বশ্রেষ্ঠ যোগী—এই আমার মত । ৪৭</p>
<p class="Chapter-End-Bold">ওঁ তৎসদিতি শ্রীমদ্ভগবদ্গীতাসূপনিষৎসু ব্রহ্মবিদ্যায়াং যোগশাস্ত্রে শ্রীকৃষ্ণার্জুনসংবাদে আত্মসংযমযোগো নাম ষষ্ঠোমোঽধ্যায়ঃ ॥</p>
<p class="Chapter-End">ওঁ তৎ সৎ শ্রীমদ্ভগবদ্গীতারূপী উপনিষদ্ তথা ব্রহ্মবিদ্যাবিষয়ক যোগশাস্ত্রে শ্রীকৃষ্ণ-অর্জুন সংবাদে ধ্যানযোগ (আত্মসংযমযোগ) নামক ষষ্ঠ অধ্যায় সম্পূর্ণ হল ।</p>


<p class="Page-Break"> </p>
<p class="Chapter-Heading" id="toc_marker-12">সপ্তম অধ্যায়</p>
<p class="Sub-Heading" xml:lang="en-US">জ্ঞানবিজ্ঞানযোগ</p>
<p class="Uwach">শ্রীভগবানুবাচ</p>
<p class="Shlok-Color-2">ময্যাসক্তমনাঃ পার্থ যোগং যুঞ্জন্মদাশ্রয়ঃ ।</p>
<p class="Shlok-Color-2">অসংশয়ং সমগ্রং মাং যথা জ্ঞাস্যসি তচ্ছৃণু ॥</p>
<p class="Text">ভগবান শ্রীকৃষ্ণ বললেন—হে পার্থ ! একনিষ্ঠ ভক্তির দ্বারা আমাতে আসক্ত চিত্ত, মৎপরায়ণ এবং যোগযুক্ত হয়ে যেরূপে তুমি বিভূতি, বল ও ঐশ্বর্য গুণান্বিত সকলের আত্মারূপী আমাকে নিঃসংশয়ে জানতে পারবে, তা শোনো । ১</p>
<p class="Shlok-Color-2">জ্ঞানং তেঽহং সবিজ্ঞানমিদং বক্ষ্যাম্যশেষতঃ ।</p>
<p class="Shlok-Color-2">যজ্জ্ঞাত্বা নেহ ভূয়োঽন্যজ্ জ্ঞাতব্যমবশিষ্যতে ॥</p>
<p class="Text">আমি তোমাকে বিজ্ঞানসহ এই তত্ত্বজ্ঞান সম্পূর্ণভাবে বলছি যা জানলে ইহলোকে আর কিছুই জানার বাকি থাকে না । ২</p>
<p class="Shlok-Color-2">মনুষ্যাণাং সহস্রেষু কশ্চিৎ যততি সিদ্ধয়ে ।</p>
<p class="Shlok-Color-2">যততামপি সিদ্ধানাং কশ্চিন্মাং বেত্তি তত্ত্বতঃ ॥</p>
<p class="Text">হাজার হাজার মানুষের মধ্যে কোনো একজন আমাকে পাবার জন্য যত্ন করেন এবং সেই যত্নকারীদের মধ্যে হয়তো কোনও একজন আমার শরণাগত হয়ে তত্ত্বতঃ আমাকে জানতে পারেন । ৩</p>
<p class="Shlok-Color-2">ভূমিরাপোঽনলো বায়ুঃ খং মনো বুদ্ধিরেব চ ।</p>
<p class="Shlok-Color-2">অহঙ্কার ইতীয়ং মে ভিন্না প্রকৃতিরষ্টধা ॥</p>
<p class="Shlok-Color-2">অপরেয়মিতস্ত্বন্যাং প্রকৃতিং বিদ্ধি মে পরাম্ ।</p>
<p class="Shlok-Color-2">জীবভূতাং মহাবাহো যয়েদং ধার্যতে জগৎ ॥</p>
<p class="Text">পৃথিবী, জল, অগ্নি, বায়ু, আকাশ, মন, বুদ্ধি এবং অহঙ্কার—এ হল আট ভাগে বিভক্ত অপরা প্রকৃতি অর্থাৎ আমার জড় প্রকৃতি এবং হে মহাবাহো ! এতদ্ভিন্ন যাঁর দ্বারা এই সম্পূর্ণ জগৎ ধৃত আছে, তাঁকে আমার জীবরূপা পরা অর্থাৎ চেতন প্রকৃতি বলে জানবে । ৪-৫</p>
<p class="Shlok-Color-2">এতদ্যোনীনি ভূতানি সর্বাণীত্যুপধারয় ।</p>
<p class="Shlok-Color-2">অহং কৃৎস্নস্য জগতঃ প্রভবঃ প্রলয়স্তথা ॥</p>
<p class="Text">হে অর্জুন ! সর্বভূত (জড় ও চেতন) এই উভয় প্রকৃতি হতেই উৎপন্ন বলে জানবে এবং আমি সমস্ত জগতের উৎপত্তি এবং প্রলয়রূপ অর্থাৎ সমগ্র জগতের মূলকারণ । ৬</p>
<p class="Shlok-Color-2">মত্তঃ পরতরং নান্যৎ কিঞ্চিদস্তি ধনঞ্জয় ।</p>
<p class="Shlok-Color-2">ময়ি সর্বমিদং প্রোতং সূত্রে মণিগণা ইব ॥</p>
<p class="Text">হে ধনঞ্জয় ! আমা অপেক্ষা জগতের অন্য শ্রেষ্ঠ কোনও কারণ নেই । সূত্রে যেমন মণিসমূহ গ্রথিত থাকে, সেইরূপ এই জগৎ আমাতে গ্রথিত রয়েছে । ৭</p>
<p class="Shlok-Color-2">রসোঽহমপ্সু কৌন্তেয় প্রভাস্মি শশিসূর্যয়োঃ ।</p>
<p class="Shlok-Color-2">প্রণবঃ সর্ববেদেষু শব্দঃ খে পৌরুষং নৃষু ॥</p>
<p class="Text">হে অর্জুন ! আমি জলে রস, চন্দ্র ও সূের্যর জ্যোতি, চারি বেদে ওঁকার, আকাশে শব্দ এবং মনুষ্য মধ্যে পুরুষকাররূপে বিরাজ করি । ৮</p>
<p class="Shlok-Color-2">পুণ্যো গন্ধঃ পৃথিব্যাঞ্চ তেজশ্চাস্মি বিভাবসৌ ।</p>
<p class="Shlok-Color-2">জীবনং সর্বভূতেষু তপশ্চাস্মি তপস্বিষু ॥</p>
<p class="Text">আমি পৃথিবীতে পবিত্র(১) গন্ধ, অগ্নিতে তেজ এবং সর্ব ভূতে জীবন এবং তপস্বীদের তপ । ৯</p>
<p class="Footnotes">(১)শব্দ, স্পর্শ, রূপ, রস, গন্ধের দ্বারা বর্তমান প্রসঙ্গে এদের কারণরূপ তম্মাত্রকে ধরা হয়েছে । এই বিষয়টি স্পষ্ট করবার জন্য এগুলির সঙ্গে পবিত্র শব্দটি যোগ করা হয়েছে ।</p>
<p class="Shlok-Color-2">বীজং মাং সর্বভূতানাং বিদ্ধি পার্থ সনাতনম্ ।</p>
<p class="Shlok-Color-2">বুদ্ধির্বুদ্ধিমতামস্মি তেজস্তেজস্বিনামহম্ ॥</p>
<p class="Text">হে অর্জুন ! সকল ভূতের সনাতন বীজ আমাকেই জানবে, বুদ্ধিমানদের বুদ্ধি এবং তেজস্বিগণের তেজও আমি । ১০</p>
<p class="Shlok-Color-2">বলং বলবতাং চাহং কামরাগবিবর্জিতম্ ।</p>
<p class="Shlok-Color-2">ধর্মাবিরুদ্ধো ভূতেষু কামোঽস্মি ভরতর্ষভ ॥</p>
<p class="Text">হে ভরতশ্রেষ্ঠ ! আমি বলবানদের কামরাগবর্জিত বল অর্থাৎ সামর্থ্য এবং সর্বভূতে ধর্মের অনুকূল অর্থাৎ শাস্ত্রসম্মত কাম । ১১</p>
<p class="Shlok-Color-2">যে চৈব সাত্ত্বিকা ভাবা রাজসাস্তামসাশ্চ যে ।</p>
<p class="Shlok-Color-2">মত্ত এবেতি তান্ বিদ্ধি ন ত্বহং তেষু তে ময়ি ॥</p>
<p class="Text">যে-সকল ভাব সত্ত্বগুণ, রজোগুণ এবং তমোগুণ হতে উৎপন্ন হয়, তা সবই ‘আমা হতে উৎপন্ন’ বলে জেনো, কিন্তু প্রকৃতপক্ষে(১) আমি সেইগুলিতে নেই এবং সেইগুলিও আমাতে নেই । ১২</p>
<p class="Footnotes">(১)গীতা ৯ অধ্যায় ৪-৫ শ্লোকে দ্রষ্টব্য ।</p>
<p class="Shlok-Color-2">ত্রিভির্গুণময়ৈর্ভাবৈরেভিঃ সর্বমিদং জগৎ ।</p>
<p class="Shlok-Color-2">মোহিতং নাভিজানাতি মামেভ্যঃ পরমব্যয়ম্ ॥</p>
<p class="Text">গুণের কার্যরূপ সাত্ত্বিক, রাজসিক এবং তামসিক—এই তিন প্রকার ভাব দ্বারা এই সমস্ত জগতের প্রাণিসমূহ মোহগ্রস্ত হয়ে আছে, তাই এই ত্রিগুণের অতীত অবিনাশী আমাকে তারা জানতে পারে না । ১৩</p>
<p class="Shlok-Color-2">দৈবী হ্যেষা গুণময়ী মম মায়া দুরত্যয়া ।</p>
<p class="Shlok-Color-2">মামেব যে প্রপদ্যন্তে মায়ামেতাং তরন্তি তে ॥</p>
<p class="Text">কারণ আমার এই অতি অদ্ভুত ত্রিগুণাত্মিকা মায়া অত্যন্ত দুস্তর । কিন্তু যাঁরা কেবল আমাকেই নিরন্তর ভজনা করেন, তাঁরাই এই দুস্তর মায়া উত্তীর্ণ হতে পারেন অর্থাৎ সংসার-বন্ধন হতে মুক্ত হন । ১৪</p>
<p class="Shlok-Color-2">ন মাং দুস্কৃতিনো মূঢ়াঃ প্রপদ্যন্তে নরাধমাঃ ।</p>
<p class="Shlok-Color-2">মায়য়াপহৃতজ্ঞানা আসুরং ভাবমাশ্রিতান্ ॥</p>
<p class="Text">মায়ার দ্বারা যাঁদের জ্ঞান অপহৃত হয়েছে, এরূপ আসুর স্বভাবযুক্ত নরাধম, নীচ, কুকর্মকারী মূঢ়ব্যক্তিরা আমাকে ভজনা করে না । ১৫</p>
<p class="Shlok-Color-2">চতুর্বিধা ভজন্তে মাং জনাঃ সুকৃতিনোঽর্জুন ।</p>
<p class="Shlok-Color-2">আর্তো জিজ্ঞাসুরর্থার্থী জ্ঞানী চ ভরতর্ষভ ॥</p>
<p class="Text">হে ভরতকুলশ্রেষ্ঠ অর্জুন ! অর্থার্থী,(১) আর্ত,(২) জিজ্ঞাসু(৩) এবং জ্ঞানী—এই চার প্রকার পুণ্যকর্মা ভক্তগণ আমার ভজনা করেন । ১৬</p>
<p class="Footnotes para-style-override-2">(১)জাগতিক পদার্থের জন্য উপাসনাকারী ।</p>
<p class="Footnotes para-style-override-2">(২)সঙ্কটমুক্তির আশায় উপাসনাকারী ।</p>
<p class="Footnotes">(৩)আমাকে যথার্থরূপে জানার ইচ্ছায় উপাসনাকারী ।</p>
<p class="Shlok-Color-2">তেষাং জ্ঞানী নিত্যযুক্ত একভক্তির্বিশিষ্যতে ।</p>
<p class="Shlok-Color-2">প্রিয়ো হি জ্ঞানিনোঽত্যর্থমহং স চ মম প্রিয়ঃ ॥</p>
<p class="Text">এই চার প্রকার ভক্তের মধ্যে আমাতে নিত্যযুক্ত এবংএকনিষ্ঠ ভক্তিসম্পন্ন জ্ঞানীই শ্রেষ্ঠ । কেননা জ্ঞানীর আমি অত্যন্ত প্রিয় এবং জ্ঞানীও আমার অতীব প্রিয় । ১৭</p>
<p class="Shlok-Color-2">উদারাঃ সর্ব এবৈতে জ্ঞানী ত্বাত্মৈব মে মতম্ ।</p>
<p class="Shlok-Color-2">আস্থিতঃ স হি যুক্তাত্মা মামেবানুত্তমাং গতিম্ । ।</p>
<p class="Text">এঁরা সকলেই মহান, কিন্তু জ্ঞানী তো সাক্ষাৎ আমারই স্বরূপ—এই আমার মত ; কারণ মদ্গত মনবুদ্ধি সম্পন্ন জ্ঞানী ভক্ত সর্বোৎকৃষ্ট গতিস্বরূপ আমাতেই অবস্থান করেন । ১৮</p>
<p class="Shlok-Color-2">বহূনাং জন্মনামন্তে জ্ঞানবান্ মাং প্রপদ্যতে ।</p>
<p class="Shlok-Color-2">বাসুদেবঃ সর্বমিতি স মহাত্মা সুদুর্লভঃ ॥</p>
<p class="Text">বহু জন্মে পর এই শেষ জন্মে তত্ত্বজ্ঞানী পুরুষ ‘সবকিছুই বাসুদেব’ —এইরূপ জেনে আমার ভজনা করেন, এইরূপ মহাত্মা অত্যন্ত দুর্লভ । ১৯</p>
<p class="Shlok-Color-2">কামৈস্তৈস্তৈর্হতজ্ঞানাঃ প্রপদ্যন্তেঽন্যদেবতাঃ ।</p>
<p class="Shlok-Color-2">তং তং নিয়মমাস্থায় প্রকৃত্যা নিয়তাঃ স্বয়া ॥</p>
<p class="Text">বিভিন্ন ভোগাদির কামনায় যাঁদের জ্ঞান অপহৃত হয়েছে, তাঁরা নিজ নিজ স্বভাবের বশীভূত হয়ে সেই সেই নিয়ম পালন করে অন্যান্য দেবতার ভজনা করেন, অর্থাৎ উপাসনা করেন । ২০</p>
<p class="Shlok-Color-2">যো যো যাং যাং তনুং ভক্তঃ শ্রদ্ধয়ার্চিতুমিচ্ছতি ।</p>
<p class="Shlok-Color-2">তস্য তস্যাচলাং শ্রদ্ধাং তামেব বিদধাম্যহম্ ॥</p>
<p class="Text">যে যে সকাম ভক্ত শ্রদ্ধাযুক্ত হয়ে যে-যে দেবতাকে অর্চনা করেন, সেই সেই ভক্তের শ্রদ্ধা আমি সেই সেই দেবতাতেই দৃঢ় করে দিই । ২১</p>
<p class="Shlok-Color-2">স তয়া শ্রদ্ধয়া যুক্তস্তস্যারাধনমীহতে ।</p>
<p class="Shlok-Color-2">লভতে চ ততঃ কামান্ ময়ৈব বিহিতান্ হি তান্ ॥</p>
<p class="Text"> সেই ভক্ত শ্রদ্ধাযুক্ত হয়ে সেই দেবতার আরাধনা করেন এবং সেই দেবতার নিকট হতে আমারই বিহিত কাম্য বস্তু অবশ্যই লাভ করেন । ২২</p>
<p class="Shlok-Color-2">অন্তবত্তু ফলং তেষাং তদ্ভবত্যল্পমেধসাম্ ।</p>
<p class="Shlok-Color-2">দেবান্ দেবযজো যান্তি মদ্ভক্তা যান্তি মামপি ॥</p>
<p class="Text">কিন্তু সেই অল্পবুদ্ধি ব্যক্তিদের আরাধনালব্ধ ফল বিনাশশীল । দেবতাদের পূজকগণ দেবতাদের প্রাপ্ত হন এবং আমার ভক্তগণ যে ভাবেই আমার ভজনা করুক, তাঁরা আমাকেই প্রাপ্ত হন । ২৩</p>
<p class="Shlok-Color-2">অব্যক্তং ব্যক্তিমাপন্নং মন্যন্তে মামবুদ্ধয়ঃ ।</p>
<p class="Shlok-Color-2">পরং ভাবমজানন্তো মমাব্যয়মনুত্তমম্ ॥</p>
<p class="Text">বুদ্ধিহীন ব্যক্তিগণ আমার সর্বোৎকৃষ্ট অবিনাশী পরম ভাব না জেনে মন ও ইন্দ্রিয়ের অতীত সচ্চিদানন্দঘন পরমাত্মাস্বরূপ আমাকে সাধারণ মনুষ্যের ন্যায় ব্যক্তিভাবসম্পন্ন বলে মনে করে । ২৪</p>
<p class="Shlok-Color-2">নাহং প্রকাশঃ সর্বস্য যোগমায়াসমাবৃতঃ ।</p>
<p class="Shlok-Color-2">মূঢ়োঽয়ং নাভিজানাতি লোকো মামজমব্যয়ম্ ॥</p>
<p class="Text">নিজ যোগমায়ার দ্বারা আবৃত বলে আমি সকলের নিকট প্রকাশিত হই না, তাই এই সব মূঢ় ব্যক্তিগণ জন্মরহিত অবিনাশী পরমেশ্বর আমাকে জানতে পারে না অর্থাৎ আমাকে জন্ম-মরণশীল বলে মনে করে । ২৫</p>
<p class="Shlok-Color-2">বেদাহং সমতীতানি বর্তমানানি চার্জুন ।</p>
<p class="Shlok-Color-2">ভবিষ্যাণি চ ভূতানি মাং তু বেদ ন কশ্চন ॥</p>
<p class="Text">হে অর্জুন ! অতীত, বর্তমান এবং ভবিষ্যৎ—এই তিন কালের ভূতসমুদয়কে আমি জানি, কিন্তু শ্রদ্ধা-ভক্তিশূন্য ব্যক্তি আমাকে জানতে পারে না । ২৬</p>
<p class="Shlok-Color-2">ইচ্ছাদ্বেষসমুত্থেন দ্বন্দ্বমোহেন ভারত ।</p>
<p class="Shlok-Color-2">সর্বভূতানি সম্মোহং সর্গে যান্তি পরন্তপ ॥</p>
<p class="Text">হে ভরতবংশীয় অর্জুন ! জগতে ইচ্ছা-দ্বেষ হতে উৎপন্ন সুখ-দুঃখাদিরূপ দ্বন্ধে মোহগ্রস্ত হয়ে সমস্ত প্রাণী অজ্ঞান হয়ে আছে । ২৭</p>
<p class="Shlok-Color-2">যেষাং ত্বন্তগতং পাপং জনানাং পুণ্যকর্মণাম্ ।</p>
<p class="Shlok-Color-2">তে দ্বন্দ্বমোহনির্মুক্তা ভজন্তে মাং দৃঢ়ব্রতাঃ ॥</p>
<p class="Text">কিন্তু নিষ্কামভাবে শ্রেষ্ঠ কর্মের আচরণকারী যে-সকল পুরুষের পাপ নষ্ট হয়েছে, তাঁরা রাগ-দ্বেষ জনিত দ্বন্দ্ব-মোহ থেকে মুক্ত হয়ে দৃঢ় নিষ্ঠার সঙ্গে আমাকে ভজনা করেন । ২৮</p>
<p class="Shlok-Color-2">জরামরণমোক্ষায় মামাশ্রিত্য যতন্তি যে ।</p>
<p class="Shlok-Color-2">তে ব্রহ্ম তদ্বিদুঃ কৃৎস্নমধ্যাত্মং কর্ম চাখিলম্ ॥</p>
<p class="Text">যাঁরা আমার শরণাগত হয়ে জরা-মরণ হতে মুক্তি লাভের জন্য যত্ন করেন তাঁরা সনাতন ব্রহ্ম, সমগ্র অধ্যাত্ম এবং অখিল কর্ম অবগত হন । ২৯</p>
<p class="Shlok-Color-2">সাধিভূতাধিদৈবং মাং সাধিযজ্ঞং চ যে বিদুঃ ।</p>
<p class="Shlok-Color-2">প্রয়াণকালেঽপি চ মাং তে বিদুর্যুক্তচেতসঃ ॥</p>
<p class="Text">যাঁরা অধিভূত, অধিদৈব ও অধিযজ্ঞের সঙ্গে (সবার আত্মারূপে) আমাকে জানেন, সেই সকল সমাহিত চিত্ত ব্যক্তি মৃত্যুকালেও আমাকে জানেন অর্থাৎ আমাকে প্রাপ্ত হন । ৩০</p>
<p class="Chapter-End-Bold">ওঁ তৎসদিতি শ্রীমদ্ভগবদ্গীতাসূপনিষৎসু ব্রহ্মবিদ্যায়াং যোগশাস্ত্রে শ্রীকৃষ্ণার্জুনসংবাদে জ্ঞানবিজ্ঞানযোগো নাম সপ্তমোঽধ্যায়ঃ ॥</p>
<p class="Chapter-End">ওঁ তৎ সৎ শ্রীমদ্ভগবদ্গীতারূপী উপনিষদ্ তথা ব্রহ্মবিদ্যাবিষয়ক যোগশাস্ত্রে শ্রীকৃষ্ণ-অর্জুন সংবাদে ‘জ্ঞানবিজ্ঞানযোগ’ নামক সপ্তম অধ্যায় সম্পূর্ণ হল ।</p>


<p class="Page-Break"> </p>
<p class="Chapter-Heading" id="toc_marker-13">অষ্টম অধ্যায়</p>
<p class="Sub-Heading" xml:lang="en-US">অক্ষরব্রহ্মযোগ</p>
<p class="Uwach">অর্জুন উবাচ</p>
<p class="Shlok-Color-2">কিং তদ্ব্রহ্ম কিমধ্যাত্মং কিং কর্ম পুরুষোত্তম ।</p>
<p class="Shlok-Color-2">অধিভূতং চ কিং প্রোক্তমধিদৈবং কিমুচ্যতে ॥</p>
<p class="Text">অর্জুন বললেন—হে পুরুষোত্তম ! ব্রহ্ম কী ? অধ্যাত্ম কী ? কর্ম কী ? অধিভূত এবং অধিদৈবই বা কাকে বলে ? ১</p>
<p class="Shlok-Color-2">অধিযজ্ঞঃ কথং কোঽত্র দেহেঽস্মিন্ মধুসূদন ।</p>
<p class="Shlok-Color-2">প্রয়াণকালে চ কথং জ্ঞেয়োঽসি নিয়তাত্মভিঃ ॥</p>
<p class="Text">হে মধুসূদন ! এই দেহে অধিযজ্ঞ কে এবং তিনি কীভাবে অবস্থিত ? অন্তকালে সমাহিতচিত্ত ব্যক্তিগণ আপনাকে কীরূপে জ্ঞাত হন ? ২</p>
<p class="Uwach">শ্রীভগবানুবাচ</p>
<p class="Shlok-Color-2">অক্ষরং ব্রহ্ম পরমং স্বভাবোঽধ্যাত্মমুচ্যতে ।</p>
<p class="Shlok-Color-2">ভূতভাবোদ্ভবকরো বিসর্গঃ কর্মসংজ্ঞিতঃ ॥</p>
<p class="Text">ভগবান শ্রীকৃষ্ণ বললেন—পরম অক্ষর হল ‘ব্রহ্ম’ । নিজ স্বরূপ অর্থাৎ জীবাত্মাকে বলা হয় ‘অধ্যাত্ম’ এবং ভূতগণের উদ্ভবকারী যে ত্যাগ তাকে বলা হয় ‘কর্ম’ । ৩</p>
<p class="Shlok-Color-2">অধিভূতং ক্ষরো ভাবঃ পুরুষশ্চাধিদৈবতম্ ।</p>
<p class="Shlok-Color-2">অধিযজ্ঞোঽহমেবাত্র দেহে দেহভৃতাং বর ॥</p>
<p class="Text">উৎপত্তি ও বিনাশশীল সমস্ত বস্তুই অধিভূত, হিরণ্যগর্ভ পুরুষই(১) অধিদৈব এবং হে নরশ্রেষ্ঠ অর্জুন ! এই দেহে আমিই (অন্তর্যামীরূপে বাসুদেব) অধিযজ্ঞ । ৪</p>
<p class="Footnotes">(১)যাঁকে শাস্ত্রে ‘সূত্রাত্মা’, ‘হিরণ্যগর্ভ’, ‘প্রজাপতি’, ‘ব্রহ্মা’ প্রভৃতি নামে অভিহিত করা হয়েছে ।</p>
<p class="Shlok-Color-2">অন্তকালে চ মামেব স্মরন্ মুক্ত্বা কলেবরম্ ।</p>
<p class="Shlok-Color-2">যঃ প্রয়াতি স মদ্ভাবং যাতি নাস্ত্যত্র সংশয়ঃ ॥</p>
<p class="Text">যিনি মৃত্যুকালে আমাকেই স্মরণ করতে করতে দেহত্যাগ করেন তিনি আমাকেই প্রাপ্ত হন—এতে কোনো সংশয় নেই । ৫</p>
<p class="Shlok-Color-2">যং যং বাপি স্মরন্ ভাবং ত্যজত্যন্তে কলেবরম্ ।</p>
<p class="Shlok-Color-2">তং তমেবৈতি কৌন্তেয় সদা তদ্ভাবভাবিতঃ ॥</p>
<p class="Text">হে কৌন্তেয় ! মানুষ মৃত্যুকালে যে-যে ভাব স্মরণ করতে করতে দেহত্যাগ করেন সেই সেই ভাবই তিনি প্রাপ্ত হন কারণ তিনি সর্বদা সেই ভাবেই ভাবিত থেকেছেন । ৬</p>
<p class="Shlok-Color-2">তস্মাৎ সর্বেষু কালেষু মামনুস্মর যুধ্য চ ।</p>
<p class="Shlok-Color-2">ময্যর্পিতমনোবুদ্ধির্মামেবৈষ্যস্যসংশয়ম্ ॥</p>
<p class="Text">অতএব হে অর্জুন ! তুমি নিরন্তর আমাকে স্মরণ করো এবং যুদ্ধও করো । আমাতে মন ও বুদ্ধি সমর্পণ করলে তুমি আমাকেই লাভ করবে এতে কোনো সন্দেহ নেই । ৭</p>
<p class="Shlok-Color-2">অভ্যাসযোগযুক্তেন চেতসা নান্যগামিনা ।</p>
<p class="Shlok-Color-2">পরমং পুরুষং দিব্যং যাতি পার্থানুচিন্তয়ন্ ॥</p>
<p class="Text">হে পার্থ ! পরমেশ্বরের ধ্যানে অভ্যাসরূপ যোগে যুক্ত হয়ে অনন্যগামী চিত্তে নিরন্তর চিন্তামগ্ন পুুরুষ জ্যোতির্ময় পরম দিব্যপুরুষকে অর্থাৎ পরমেশ্বরকেই লাভ করেন । ৮</p>
<p class="Shlok-Color-2">কবিং পুরাণমনুশাসিতার-</p>
<p class="Shlok-Color-2"> মণোরণীয়াংসমনুস্মরেদ্ যন্ ।</p>
<p class="Shlok-Color-2">সর্বস্য ধাতারমচিন্ত্যরূপ-</p>
<p class="Shlok-Color-2"> মাদিত্যবর্ণং তমসঃ পরস্তাৎ ॥</p>
<p class="Text">যিনি সর্বজ্ঞ, সনাতন, বিশ্ব-নিয়ন্তা(১) এবং সূক্ষ্মাতিসূক্ষ্ম, সকলের ধারণ-পোষণকারী, অচিন্ত্য-স্বরূপ, সূের্যর ন্যায় স্বপ্রকাশ এবং অবিদ্যার অতীত শুদ্ধ সচ্চিদানন্দঘন পরমেশ্বরকে স্মরণ করেন । ৯</p>
<p class="Footnotes">(১)অন্তর্যামীরূপে সমস্ত প্রাণীর শুভ-অশুভ কর্ম অনুযায়ী সকলের শাসনকর্তা ।</p>
<p class="Shlok-Color-2">প্রয়াণকালে মনসাচলেন</p>
<p class="Shlok-Color-2">ভক্ত্যা যুক্তো যোগবলেন চৈব । </p>
<p class="Shlok-Color-2">ভ্রুবোর্মধ্যে প্রাণমাবেশ্য সম্যক্</p>
<p class="Shlok-Color-2">স তং পরং পুরুষমুপৈতি দিব্যম্ ॥</p>
<p class="Text">সেই ভক্তিমান ব্যক্তি অন্তিমকালে যোগবলের দ্বারা ভ্রূযুগলের মধ্যে প্রাণকে ধারণপূর্বক, একাগ্র মনে স্মরণ করে সেই দিব্য পরম পুরুষকেই প্রাপ্ত হন । ১০</p>
<p class="Shlok-Color-2">যদক্ষরং বেদবিদো বদন্তি</p>
<p class="Shlok-Color-2"> বিশন্তি যদ্ যতয়ো বীতরাগাঃ ।</p>
<p class="Shlok-Color-2">যদিচ্ছন্তো ব্রহ্মচর্যং চরন্তি</p>
<p class="Shlok-Color-2"> তত্তে পদং সংগ্রহেণ প্রবক্ষ্যে ॥</p>
<p class="Text">বেদার্থজ্ঞগণ যাঁকে অক্ষর পুরুষ বলে বর্ণনা করেন, নিঃস্পৃহ যোগিগণ যাঁকে লাভ করেন, ব্রহ্মচারিগণ যাঁকে লাভ করার আকাঙ্ক্ষায় ব্রহ্মচর্য পালন করেন, সেই পরমপদ প্রাপ্তির উপায় আমি তোমাকে সংক্ষেপে বলছি । ১১</p>
<p class="Shlok-Color-2">সর্বদ্বারাণি সংযম্য মনো হৃদি নিরুধ্য চ ।</p>
<p class="Shlok-Color-2">মূর্ধ্ন্যাধায়াত্মনঃ প্রাণমাস্থিতো যোগধারণাম্ ॥</p>
<p class="Shlok-Color-2">ওমিত্যেকাক্ষরং ব্রহ্ম ব্যাহরন্ মামনুস্মরন্ ।</p>
<p class="Shlok-Color-2">যঃ প্রয়াতি ত্যজন্ দেহং স যাতি পরমাং গতিম্ ॥</p>
<p class="Text">সমস্ত ইন্দ্রিয়দ্বার সংযত করে এবং মনকে হৃদয়ে নিরুদ্ধ করে, প্রাণকে মস্তকে স্থাপন করে পরমাত্মাসম্বন্ধী যোগে স্থিত হয়ে যিনি ‘ওঁ’ এই একাক্ষর ব্রহ্ম উচ্চারণ করতে করতে এবং তার অর্থস্বরূপ নির্গুণ ব্রহ্মরূপ আমাকে স্মরণ করতে করতে দেহত্যাগ করেন তিনি পরমগতি অর্থাৎ মোক্ষ প্রাপ্ত হন । ১২-১৩</p>
<p class="Shlok-Color-2">অনন্যচেতাঃ সততং যো মাং স্মরতি নিত্যশঃ ।</p>
<p class="Shlok-Color-2">তস্যাহং সুলভঃ পার্থ নিত্যযুক্তস্য যোগিনঃ ॥</p>
<p class="Text">হে অর্জুন ! যিনি অনন্য চিত্তে আমাকে নিরন্তর স্মরণ করেন, সেই নিত্য-নিরন্তর স্মরণশীল যোগীর নিকট আমি সহজলভ্য । ১৪</p>
<p class="Shlok-Color-2">মামুপেত্য পুনর্জন্ম দুঃখালয়মশাশ্বতম্ ।</p>
<p class="Shlok-Color-2">নাপ্নুবন্তি মহাত্মানঃ সংসিদ্ধিং পরমাং গতাঃ ॥</p>
<p class="Text">মুক্ত মহাত্মাগণ আমাকে লাভ করে আর দুঃখালয়, ক্ষণভঙ্গুর সংসারে পুনর্জন্ম প্রাপ্ত হন না । ১৫</p>
<p class="Shlok-Color-2">আব্রহ্মভুবনাল্লোকাঃ পুনরাবর্তিনোঽর্জুন ।</p>
<p class="Shlok-Color-2">মামুপেত্য তু কৌন্তেয় পুনর্জন্ম ন বিদ্যতে ॥</p>
<p class="Text">হে অর্জুন ! পৃথিবী হতে ব্রহ্মলোক পর্যন্ত সমস্ত লোকই পুনরাবর্তনশীল, কিন্তু হে কৌন্তেয় ! আমাকে প্রাপ্ত হলে আর পুনর্জন্ম হয় না ; কারণ আমি কালাতীত এবং এই সমস্ত লোক কালের অধীন হওয়ায় অনিত্য । ১৬</p>
<p class="Shlok-Color-2">সহস্রযুগপর্যন্তমহর্যদ্ ব্রহ্মণো বিদুঃ ।</p>
<p class="Shlok-Color-2">রাত্রিং যুগসহস্রান্তাং তেঽহোরাত্রবিদো জনাঃ ॥</p>
<p class="Text">সহস্র চতুর্যুগব্যাপী ব্রহ্মার এক দিন এবং সহস্র চতুর্যুগব্যাবী হল তাঁর এক রাত্রি । যিনি তত্ত্বতঃ একথা জানেন তিনি দিবা-রাত্রের তত্ত্ব জানেন । ১৭</p>
<p class="Shlok-Color-2">অব্যক্তাদ্ব্যক্তয়ঃ সর্বাঃ প্রভবন্ত্যহরাগমে ।</p>
<p class="Shlok-Color-2">রাত্রাগমে প্রলীয়ন্তে তত্রৈবাব্যক্তসংজ্ঞকে ॥ মৃত্যু</p>
<p class="Text">সমস্ত চরাচর ভূতসমুদয় ব্রহ্মার দিবাগমে অব্যক্ত হতে অভিব্যক্ত হয় এবং তাঁর রাত্রি সমাগমে সেই অব্যক্তেই লয় হয় । ১৮</p>
<p class="Shlok-Color-2">ভূতগ্রামঃ স এবায়ং ভূত্বা ভূত্বা প্রলীয়তে ।</p>
<p class="Shlok-Color-2">রাত্রাগমেঽবশঃ পার্থ প্রভবত্যহরাগমে ॥</p>
<p class="Text">হে পার্থ ! প্রকৃতির বশবর্তী সেই ভূতসমুদয় পুনঃ পুনঃ উৎপন্ন হয়ে (ব্রহ্মার) রাত্রিসমাগমে লয় হয় এবং দিবাগমে পুনরায় উৎপন্ন হয় । ১৯</p>
<p class="Shlok-Color-2">পরস্তস্মাৎ তু ভাবোঽন্যোঽবক্তোঽব্যক্তাৎ সনাতনঃ ।</p>
<p class="Shlok-Color-2">যঃ স সর্বেষু ভূতেষু নশ্যৎসু ন বিনশ্যতি ॥</p>
<p class="Text">সেই অব্যক্তের অতীত সম্পূর্ণ বিলক্ষণ যে সনাতন অব্যক্ত ভাব আছে, সেই পরম দিব্যপুরুষ সমস্ত ভূত (প্রাণী) বিনষ্ট হলেও বিনষ্ট হন না । ২০</p>
<p class="Shlok-Color-2">অব্যক্তোঽক্ষর ইত্যুক্তস্তমাহুঃ পরমাং গতিম্ ।</p>
<p class="Shlok-Color-2">যং প্রাপ্য ন নিবর্তন্তে তদ্ধাম পরমং মম ॥</p>
<p class="Text">যে অব্যক্তকে অক্ষর নামে বলা হয়েছে, সেই অক্ষর নামক অব্যক্ত ভাবকে পরমগতি বলা হয় এবং যে সনাতন অব্যক্ত ভাব প্রাপ্ত হলে মানুষকে আর ফিরে আসতে হয় না, তাই হল আমার পরম ধাম । ২১</p>
<p class="Shlok-Color-2">পুরুষঃ স পরঃ পার্থ ভক্ত্যা লভ্যস্ত্বনন্যয়া ।</p>
<p class="Shlok-Color-2">যস্যান্তঃস্থানি ভূতানি যেন সর্বমিদং ততম্ ॥</p>
<p class="Text">হে পার্থ ! সর্বভূত যে-পরমাত্মার অন্তর্গত এবং যে সচ্চিদানন্দঘন পরমাত্মার দ্বারা এই জগৎ পরিব্যাপ্ত(১), সেই সনাতন অব্যক্ত পরম পুরুষকে অনন্যা(২) ভক্তির দ্বারা লাভ করা যায় । ২২</p>
<p class="Footnotes">(১)গীতার নবম অধ্যায়ের ৪র্থ শ্লোক দ্রষ্টব্য ।</p>
<p class="Footnotes">(২)গীতার একাদশ অধ্যায়ের ৫৫তম শ্লোকে এর বিস্তারিত আলোচনা দ্রষ্টব্য ।</p>
<p class="Shlok-Color-2">যত্র কালে ত্বনাবৃত্তিমাবৃত্তিং চৈব যোগিনঃ ।</p>
<p class="Shlok-Color-2">প্রয়াতা যান্তি তং কালং বক্ষ্যামি ভরতর্ষভ ॥</p>
<p class="Text">হে ভরতশ্রেষ্ঠ ! যে কালে(১) শরীর ত্যাগ করলে যোগিগণ মোক্ষ ও পুনর্জন্ম প্রাপ্ত হন সেই দুই কালের কথা আমি তোমাকে বলব । ২৩</p>
<p class="Footnotes">(১)এখানে কাল শব্দের দ্বারা পথ বুঝতে হবে, কারণ পরবর্তী শ্লোকগুলিতে ভগবান এর নাম ‘সৃতি’, ‘গতি’—এইরূপ বলেছেন ।</p>
<p class="Shlok-Color-2">অগ্নিের্জ্যাতিরহঃ শুক্লঃ ষণ্মাসা উত্তরায়ণম্ ।</p>
<p class="Shlok-Color-2">তত্র প্রয়াতা গচ্ছন্তি ব্রহ্ম ব্রহ্মবিদো জনাঃ ॥</p>
<p class="Text">যে-মার্গে জ্যোতির্ময় অগ্নির অধিপতি দেবতা, দিনের অধিপতি দেবতা, শুক্লপক্ষের অধিপতি দেবতা এবং উত্তরায়ণের ছয় মাসের অধিপতি দেবতা থাকেন, সেই মার্গে মৃত্যু হলে ব্রহ্মবিদ যোগিগণ উপরিউক্ত দেবাদিগণের দ্বারা ক্রমশঃ নীত হয়ে ব্রহ্মকে প্রাপ্ত হন । ২৪</p>
<p class="Shlok-Color-2">ধূমো রাত্রিস্তথা কৃষ্ণঃ ষণ্মাসা দক্ষিণায়নম্ ।</p>
<p class="Shlok-Color-2">তত্র চান্দ্রমসং জ্যোতিের্যাগী প্রাপ্য নিবর্ততে ॥</p>
<p class="Text">যে-মার্গে ধূমের অধিপতি দেবতা, রাত্রির অধিপতি দেবতা এবং কৃষ্ণপক্ষের অধিপতি দেবতা ও দক্ষিণায়নের ছয় মাসের অধিপতি দেবতা থাকেন, সেই মার্গে মৃত্যু হলে সকাম কর্মযোগী উপরিউক্ত দেবগণের দ্বারা ক্রমশঃ নীত হয়ে চন্দ্রজ্যোতি প্রাপ্ত হয়ে স্বর্গে নিজ পুণ্যকর্মের ফল ভোগ করে পুনরাগমন করেন । ২৫</p>
<p class="Shlok-Color-2">শুক্লকৃষ্ণে গতী হ্যেতে জগতঃ শাশ্বতে মতে ।</p>
<p class="Shlok-Color-2">একয়া যাত্যনাবৃত্তিমন্যয়াবর্ততে পুনঃ ॥</p>
<p class="Text">কারণ জগতে এই দু’টি পথ—শুক্ল ও কৃষ্ণ অর্থাৎ দেবযান ও পিতৃযানকে সনাতন পথ বলা হয়, এর মধ্যে একটিতে(১) পুনর্জন্ম হয় না অর্থাৎ পরমগতি লাভ হয় এবং অপরটিতে(২) পুনরাগমন করতে হয় অর্থাৎ জন্ম-মৃত্যু প্রাপ্তি হয় । ২৬</p>
<p class="Footnotes">(১)অর্থাৎ এই অধ্যায়ের ২৪তম শ্লোক অনুসারে অর্চিমার্গ প্রাপ্ত যোগী ।</p>
<p class="Footnotes">(২)অর্থাৎ এই অধ্যায়ের ২৫তম শ্লোক অনুযায়ী ধূমমার্গে গমনকারী সকাম কর্মযোগী ।</p>
<p class="Shlok-Color-2">নৈতে সৃতী পার্থ জানন্ যোগী মুহ্যতি কশ্চন ।</p>
<p class="Shlok-Color-2">তস্মাৎ সর্বেষু কালেষু যোগযুক্তো ভবার্জুন ॥</p>
<p class="Text">হে পার্থ ! এই উভয় পথের তত্ত্ব জানলে কোনও যোগী মোহগ্রস্ত হন না । সেইজন্য হে অর্জুন ! তুমি সর্বদা সমবুদ্ধিরূপ যোগে যুক্ত হও অর্থাৎ আমাকে প্রাপ্তির জন্য নিরন্তর সাধনপরায়ণ হও । ২৭</p>
<p class="Shlok-Color-2">বেদেষু যজ্ঞেষু তপন্সু চৈব</p>
<p class="Shlok-Color-2">দানেষু যৎ পুণ্যফলং প্রদিষ্টম্ ।</p>
<p class="Shlok-Color-2">অত্যেতি তৎ সর্বমিদং বিদিত্বা</p>
<p class="Shlok-Color-2">যোগী পরং স্থানমুপৈতি চাদ্যম্ ॥</p>
<p class="Text">যোগিগণ এই রহস্যের তত্ত্ব জেনে বেদপাঠ, যজ্ঞ, তপস্যা এবং দান ইত্যাদি করায় যে-পুণ্যফল বলা হয়েছে, সে সবই নিঃসন্দেহে অতিক্রম করেন এবং সনাতন ব্রহ্মপদ প্রাপ্ত হন । ২৮</p>
<p class="Chapter-End-Bold">ওঁ তৎসদিতি শ্রীমদ্ভগবদ্গীতাসূপনিষৎসু ব্রহ্মবিদ্যায়াং যোগশাস্ত্রে শ্রীকৃষ্ণার্জুনসংবাদে অক্ষরব্রহ্মযোগো নাম অষ্টমোঽধ্যায়ঃ ॥</p>
<p class="Chapter-End">ওঁ তৎ সৎ শ্রীমদ্ভগবদ্গীতারূপী উপনিষদ্ তথা ব্রহ্মবিদ্যাবিষয়ক যোগশাস্ত্রে শ্রীকৃষ্ণ-অর্জুন সংবাদে ‘অক্ষরব্রহ্মযোগ’ নামক অষ্টম অধ্যায় সম্পূর্ণ হল ।</p>


<p class="Page-Break"> </p>
<p class="Chapter-Heading" id="toc_marker-14">নবম অধ্যায়</p>
<p class="Sub-Heading" xml:lang="en-US">রাজবিদ্যারাজগুহ্যযোগ</p>
<p class="Uwach">শ্রীভগবানুবাচ</p>
<p class="Shlok-Color-2">ইদং তু তে গুহ্যতমং প্রবক্ষ্যাম্যনসূয়বে ।</p>
<p class="Shlok-Color-2">জ্ঞানং বিজ্ঞানসহিতং যৎ জ্ঞাত্বা মোক্ষ্যসেঽশুভাৎ ॥</p>
<p class="Text">ভগবান শ্রীকৃষ্ণ বললেন—দোষদৃষ্টিশূণ্য তোমাকে আমি এই পরম গোপনীয় বিজ্ঞানসহ জ্ঞান পুনরায় ভালোভাবে বলছি, যা জানলে তুমি এই দুঃখরূপ সংসারবন্ধন থেকে মুক্ত হয়ে যাবে । ১</p>
<p class="Shlok-Color-2">রাজবিদ্যা রাজগুহ্যং পবিত্রমিদমুত্তমম্ ।</p>
<p class="Shlok-Color-2">প্রত্যক্ষাবগমং ধর্ম্যং সুসুখং কর্তুমব্যয়ম্ ॥</p>
<p class="Text">এই ব্রহ্মবিদ্যা সমস্ত বিদ্যা এবং সর্বগোপনীয় বিষয়ের মধ্যে শ্রেষ্ঠ, এটি অত্যন্ত পবিত্র, উৎকৃষ্ট, সাক্ষাৎফলপ্রদ, ধর্মযুক্ত, সহজসাধ্য এবং অবিনাশী । ২</p>
<p class="Shlok-Color-2">অশ্রদ্দধানাঃ পুরুষা ধর্মস্যাস্য পরন্তপ ।</p>
<p class="Shlok-Color-2">অপ্রাপ্য মাং নিবর্তন্তে মৃত্যুসংসারবর্ত্মনি ॥</p>
<p class="Text">হে পরন্তপ ! উপরিউক্ত ধর্মের প্রতি শ্রদ্ধাহীন ব্যক্তি আমাকে প্রাপ্ত না হয়ে মৃত্যুময় সংসারচক্রে পুনঃ পুনঃ যাতায়াত করতে থাকে । ৩</p>
<p class="Shlok-Color-2">ময়া ততমিদং সর্বং জগদব্যক্তমূর্তিনা ।</p>
<p class="Shlok-Color-2">মৎস্থানি সর্বভূতানি ন চাহং তেষ্ববস্থিতঃ ॥</p>
<p class="Text">নিরাকার পরমাত্মারূপী আমার দ্বারা এই সমগ্র জগৎ (জলের দ্বারা বরফের ন্যায়) পরিব্যাপ্ত হয়ে আছে এবং সমস্ত ভূত আমাতেই অবস্থিত, কিন্তু আমি সেগুলিতে অবস্থিত নই । ৪</p>
<p class="Shlok-Color-2">ন চ মৎস্থানি ভূতানি পশ্য মে যোগমৈশ্বরম্ ।</p>
<p class="Shlok-Color-2">ভূতভৃন্ন চ ভূতস্থো মমাত্মা ভূতভাবনঃ ॥</p>
<p class="Text">ভূতগণ আমাতে অবস্থিত নয়, কিন্তু তুমি আমার ঈশ্বরীয় যোগশক্তি অবলোকন করো । এই ভূতগণের ধারক ও পোষক তথা সৃষ্টিকারী হয়েও আমার স্বরূপ বাস্তবে এই ভূতগণে অবস্থিত নয় । ৫</p>
<p class="Shlok-Color-2">যথাকাশস্থিতো নিত্যং বায়ুঃ সর্বত্রগো মহান্ ।</p>
<p class="Shlok-Color-2">তথা সর্বাণি ভূতানি মৎস্থানীত্যুপধারয় ॥</p>
<p class="Text">যেমন আকাশে উৎপন্ন সর্বত্রগামী মহাবায়ু সর্বদা আকাশেই অবস্থান করে, তেমনই আমার সংকল্পজাত হওয়ায় সমস্ত ভূত আমাতেই অবস্থিত বলে জানবে । ৬</p>
<p class="Shlok-Color-2">সর্বভূতানি কৌন্তেয় প্রকৃতিং যান্তি মামিকাম্ ।</p>
<p class="Shlok-Color-2">কল্পক্ষয়ে পুনস্তানি কল্পাদৌ বিসৃজাম্যহম্ ॥</p>
<p class="Text">হে অর্জুন ! কল্পের শেষে সমস্ত ভূত আমার প্রকৃতিতে বিলীন হয় এবং কল্পের আরম্ভে আমি পুনরায় তাদের সৃষ্টি করি । ৭</p>
<p class="Shlok-Color-2">প্রকৃতিং স্বামবষ্টভ্য বিসৃজামি পুনঃ পুনঃ ।</p>
<p class="Shlok-Color-2">ভূতগ্রামমিমং কৃৎস্নমবশং প্রকৃতের্বশাৎ ॥</p>
<p class="Text">নিজ প্রকৃতিকে বশীভূত করে স্বভাবের বশে বশীভূত এই ভূত সমুদয়কে আমি বারংবার তাদের কর্ম অনুযায়ী সৃষ্টি করি । ৮</p>
<p class="Shlok-Color-2">ন চ মাং তানি কর্মাণি নিবঘ্নন্তি ধনঞ্জয় ।</p>
<p class="Shlok-Color-2">উদাসীনবদাসীনমসক্তং তেষু কর্মসু ॥</p>
<p class="Text">হে ধনঞ্জয় ! অনাসক্ত এবং উদাসীনের ন্যায়(১) অবস্থান করায় সেই সকল কর্ম আমাকে আবদ্ধ করতে পারে না । ৯</p>
<p class="Footnotes">(১)যাঁর সমস্ত কর্ম কর্তৃত্বভাবশূন্য এবং স্বতঃই সত্তামাত্রের দ্বারা অনুষ্ঠিত হয়, তাঁকে বলা হয় ‘উদাসীন সদৃশ’ ।</p>
<p class="Shlok-Color-2">ময়াধ্যক্ষেণ প্রকৃতিঃ সূয়তে সচরাচরম্ ।</p>
<p class="Shlok-Color-2">হেতুনানেন কৌন্তেয় জগদ্বিপরিবর্ততে ॥</p>
<p class="Text">হে কৌন্তেয় ! আমার অধ্যক্ষতায় প্রকৃতি এই চরাচর সমগ্র জগৎ সৃষ্টি করে । এই জন্যই জগত্রূপ চক্র আবর্তিত হয় । ১০</p>
<p class="Shlok-Color-2">অবজানন্তি মাং মূঢ়া মানুষীং তনুমাশ্রিতম্ ।</p>
<p class="Shlok-Color-2">পরং ভাবমজানন্তো মম ভূতমহেশ্বরম্ ॥</p>
<p class="Text">আমার পরমভাব (স্বরূপ)(১) না জেনে মূঢ় লোকেরা মনুষ্য-দেহধারণকারী, সর্ব ভূতের মহেশ্বর আমাকে অবজ্ঞা করে অর্থাৎ নিজ যোগমায়া দ্বারা সংসারের উদ্ধারের নিমিত্ত মনুষ্যরূপে বিচরণশীল পরমেশ্বরকে (আমাকে) সাধারণ মানুষ বলে মনে করে । ১১</p>
<p class="Footnotes">(১)গীতার সপ্তম অধ্যায়ের ২৪তম শ্লোক দ্রষ্টব্য ।</p>
<p class="Shlok-Color-2">মোঘাশা মোঘকর্মাণো মোঘজ্ঞানা বিচেতসঃ ।</p>
<p class="Shlok-Color-2">রাক্ষসীমাসুরীঞ্চৈব প্রকৃতিং মোহিনীং শ্রিতাঃ ॥</p>
<p class="Text">বৃথা আশা, বিফল কর্ম ও নিষ্ফল জ্ঞানযুক্ত অবিবেকিগণ রাক্ষসী, আসুরী, এবং মোহিনী প্রকৃতি(১)কে আশ্রয় করে থাকে । ১২</p>
<p class="Footnotes">(১)ভগবান গীতার ষোড়শ অধ্যায়ের শ্লোকসংখ্যা ৪ এবং ৭ থেকে ২১ শ্লোক পর্যন্ত এটির আসুরী সম্পদ নামে বিস্তারিত বর্ণনা করেছেন ।</p>
<p class="Shlok-Color-2">মহাত্মানস্তু মাং পার্থ দৈবীং প্রকৃতিমাশ্রিতাঃ ।</p>
<p class="Shlok-Color-2">ভজন্ত্যনন্যমনসো জ্ঞাত্বা ভূতাদিমব্যয়ম্ ॥</p>
<p class="Text">কিন্তু হে কুন্তীপুত্র ! দৈবী প্রকৃতি(২) আশ্রিত মহাত্মাগণ আমাকে সর্বভূতের সনাতন কারণ এবং অবিনাশী জেনে অনন্যচিত্তে নিরন্তর আমার ভজনা করেন । ১৩</p>
<p class="Footnotes">(২)এর বিস্তারিত বর্ণনা গীতার ষোড়শ অধ্যায়ের ১ থেকে ৩ শ্লোক পর্যন্ত করা হয়েছে ।</p>
<p class="Shlok-Color-2">সততং কীর্তয়ন্তো মাং যতন্তশ্চ দৃঢ়ব্রতাঃ ।</p>
<p class="Shlok-Color-2">নমস্যন্তশ্চ মাং ভক্ত্যা নিত্যযুক্তা উপাসতে ॥</p>
<p class="Text">দৃঢ়ব্রত ভক্তগণ নিত্য আমার নাম ও গুণকীর্তন করে আমাকে লাভের জন্য চেষ্টা করেন এবং আমাকে বারংবার প্রণাম করতঃ নিত্য সমাহিত হয়ে অনন্যা ভক্তির সঙ্গে আমার ভজনা করেন । ১৪</p>
<p class="Shlok-Color-2">জ্ঞানযজ্ঞেন চাপ্যন্যে যজন্তো মামুপাসতে ।</p>
<p class="Shlok-Color-2">একত্বেন পৃথক্ত্বেন বহুধা বিশ্বতোমুখম্ ॥</p>
<p class="Text">অন্য কেউ (জ্ঞানযোগী) জ্ঞানরূপ যজ্ঞের দ্বারা নির্গুণ-নিরাকার ব্রহ্মরূপে অভিন্নভাবে আমার উপাসনা করেন, আবার কেউ কেউ নিজের থেকে পৃথক রূপে বিশ্বমূর্তি ভগবান আমাকে বহু প্রকারে আরাধনা করেন । ১৫</p>
<p class="Shlok-Color-2">অহং ক্রতুরহং যজ্ঞঃ স্বধাহমহমৌষধম্ ।</p>
<p class="Shlok-Color-2">মন্ত্রোঽহমহমেবাজ্যমহমগ্নিরহং হুতম্ ॥</p>
<p class="Text">ক্রতু আমি, আমিই যজ্ঞ, আমি স্বধা, আমি ভেষজ, আমি মন্ত্র, আমিই ঘৃত, অগ্নি আমি এবং হোমাদি ক্রিয়াও আমি । ১৬</p>
<p class="Shlok-Color-2">পিতাহমস্য জগতো মাতা ধাতা পিতামহঃ ।</p>
<p class="Shlok-Color-2">বেদ্যং পবিত্রমোঙ্কার ঋক্ সাম যজুরেব চ ॥</p>
<p class="Text">আমিই এই সমস্ত জগতের ধাতা অর্থাৎ ধারণকারী, কর্মের ফল প্রদানকারী পিতা, মাতা, পিতামহ এবং একমাত্র জ্ঞেয়(১) ও শুদ্ধ বস্তু । আমিই পবিত্র ওঁঙ্কার এবং ঋক্বেদ, সামবেদ ও যজুর্বেদ । ১৭</p>
<p class="Footnotes">(১)গীতার ১৩ অধ্যায়ের ১২ থেকে ১৭ শ্লোক পর্যন্ত দ্রষ্টব্য ।</p>
<p class="Shlok-Color-2">গতির্ভর্তা প্রভুঃ সাক্ষী নিবাসঃ শরণং সুহৃৎ ।</p>
<p class="Shlok-Color-2">প্রভবঃ প্রলয়ঃ স্থানং নিধানং বীজমব্যয়ম্ ॥</p>
<p class="Text">প্রাপ্তিযোগ্য পরম ধাম, ভর্তা, সকলের প্রভু, শুভাশুভের দ্রষ্টা, সকলের আশ্রয়স্থল, শরণগ্রহণের যোগ্য, বিনিময়ে উপকারের আশা না রেখে হিতকারী, উৎপত্তি ও প্রলয়ের হেতু, স্থিতির আধার, নিধান(২) এবং অবিনাশী কারণও আমিই । ১৮</p>
<p class="Footnotes">(২)প্রলয়কালে সমস্ত ভূত সূক্ষ্মরূপে যাতে লয় পায়, তাকে বলা হয় ‘নিধান’ ।</p>
<p class="Shlok-Color-2">তপাম্যহমহং বর্ষং নিগৃহ্ণাম্যুৎসৃজামি চ ।</p>
<p class="Shlok-Color-2">অমৃতং চৈব মৃত্যুশ্চ সদসচ্চাহমর্জুন ॥</p>
<p class="Text">আমিই সূর্যরূপে উত্তাপ বিকিরণ করি এবং জল আকর্ষণ করে বর্ষণ করি । হে অর্জুন ! আমিই অমরত্ব ও মৃত্যু এবং সদসৎও আমিই । ১৯</p>
<p class="Shlok-Color-2">ত্রৈবিদ্যা মাং সোমপাঃ পূতপাপা</p>
<p class="Shlok-Color-2">যজ্ঞৈরিষ্ট্বা স্বর্গতিং প্রার্থয়ন্তে ।</p>
<p class="Shlok-Color-2">তে পুণ্যমাসাদ্য সুরেন্দ্রলোক-</p>
<p class="Shlok-Color-2">মশ্নন্তি দিব্যান্ দিবি দেবভোগান্ ॥</p>
<p class="Text">ত্রিবেদের বিধান অনুযায়ী সকাম কর্মপরায়ণ, সোমরসপায়ী নিষ্পাপ ব্যক্তিগণ যজ্ঞের(১) দ্বারা আমাকে পূজন করে স্বর্গ কামনা করেন, তাঁরা তাঁদের পুণ্যের ফলরূপে স্বর্গলোক প্রাপ্ত হয়ে দিব্য দেবভোগ উপভোগ করেন । ২০</p>
<p class="Footnotes">(১)এখানে স্বর্গপ্রাপ্তির প্রতিবন্ধক দেবঋণরূপ পাপ হতে পবিত্র হওয়া বুঝতে হবে ।</p>
<p class="Shlok-Color-2">তে তং ভুক্ত্বা স্বর্গলোকং বিশালং</p>
<p class="Shlok-Color-2">ক্ষীণে পুণ্যে মর্ত্যলোকং বিশন্তি ।</p>
<p class="Shlok-Color-2">এবং ত্রয়ীধর্মমনুপ্রপন্না</p>
<p class="Shlok-Color-2">গতাগতং কামকামা লভন্তে ॥</p>
<p class="Text">তাঁরা সেই বিশাল স্বর্গসুখ ভোগ করে পুণ্যক্ষয় হলে মর্ত্যলোকে ফিরে আসেন । এইরূপে স্বর্গের সাধন হিসাবে ত্রিবেদোক্ত সকাম কর্মের অনুষ্ঠানকারী ভোগ-কামী ব্যক্তিগণ বারংবার ইহলোকে গমনাগমন করেন অর্থাৎ পুণ্যের প্রভাবে স্বর্গে যান এবং পুণ্যক্ষয় হলে পুনরায় এই মর্ত্যলোকে ফিরে আসেন । ২১</p>
<p class="Shlok-Color-2">অনন্যাশ্চিন্তয়ন্তো মাং যে জনাঃ পর্যুপাসতে ।</p>
<p class="Shlok-Color-2">তেষাং নিত্যাভিযুক্তানাং যোগক্ষেমং বহাম্যহম্ ॥</p>
<p class="Text">অনন্যচিত্তে যে-ভক্তগণ আমাকে সর্বদা নিষ্কামভাবে ভজনা করেন, সেই নিত্য-সমাহিত মুমূক্ষুগণের যোগক্ষেম(১) আমি স্বয়ং বহন করি । ২২</p>
<p class="Footnotes">(১)ভগবৎস্বরূপ প্রাপ্তিকে বলা হয় ‘যোগ’ এবং ভগবৎ প্রাপ্তির জন্য কৃত সাধনের রক্ষা করাকে বলা হয় ‘ক্ষেম’ ।</p>
<p class="Shlok-Color-2">যেঽপ্যন্যদেবতা ভক্তা যজন্তে শ্রদ্ধয়ান্বিতাঃ ।</p>
<p class="Shlok-Color-2">তেঽপি মামেব কৌন্তেয় যজন্ত্যবিধিপূর্বকম্ ॥</p>
<p class="Text">হে অর্জুন ! শ্রদ্ধাযুক্ত হয়ে যাঁরা অন্য দেবতার পূজা করেন, তাঁরাও প্রকৃতপক্ষে আমাকেই পূজা করেন । কিন্তু তাঁদের সেই পূজা বিধিপূর্বক নয় অর্থাৎ তা অজ্ঞতাপ্রসূত । ২৩</p>
<p class="Shlok-Color-2">অহং হি সর্বযজ্ঞানাং ভোক্তা চ প্রভুরেব চ ।</p>
<p class="Shlok-Color-2">ন তু মামভিজানন্তি তত্ত্বেনাতশ্চ্যবন্তি তে ॥</p>
<p class="Text">কারণ আমিই সমস্ত যজ্ঞের ভোক্তা এবং প্রভু, কিন্তু তাঁরা পরমেশ্বররূপী আমাকে তত্ত্বতঃ জানেন না, সেইজন্যই তাঁদের পতন হয় অর্থাৎ পুনর্জন্ম হয় । ২৪ </p>
<p class="Shlok-Color-2">যান্তি দেবব্রতা দেবান্ পিতৄন্ যান্তি পিতৃব্রতান্ ।</p>
<p class="Shlok-Color-2">ভূতানি যান্তি ভূতেজ্যা যান্তি মদ্যাজিনোঽপি মাম্ ॥</p>
<p class="Text">দেবোপাসকগণ দেবগণকে প্রাপ্ত হন, পিতৃভক্তগণ পিতৃগণকে প্রাপ্ত হন, ভূতোপাসকগণ ভূতগণকে প্রাপ্ত হন এবং আমার উপাসকগণ আমাকেই প্রাপ্ত হন । তাই আমার ভক্তের পুনর্জন্ম হয় না ।(১) ২৫</p>
<p class="Footnotes">(১)গীতার অষ্টম অধ্যায়ের ষোড়শ শ্লোক দ্রষ্টব্য ।</p>
<p class="Shlok-Color-2">পত্রং পুষ্পং ফলং তোয়ং যো মে ভক্ত্যা প্রযচ্ছতি ।</p>
<p class="Shlok-Color-2">তদহং ভত্ত্ু্যপহৃতমশ্নামি প্রযতাত্মনঃ ॥</p>
<p class="Text">যে ভক্ত আমাকে ভক্তিভাবে পত্র-পুষ্প-ফল-জল ইত্যাদি অর্পণ করেন, সেই শুদ্ধবুদ্ধিসম্পন্ন নিষ্কাম প্রেমিক ভক্তের ভক্তিপূর্বক প্রদত্ত পত্র-পুষ্পাদি আমি সগুণরূপে প্রকট হয়ে প্রীতিপূর্বক ভক্ষণ করি । ২৬</p>
<p class="Shlok-Color-2">যৎ করোষি যদশ্নাসি যজ্জুহোষি দদাসি যৎ ।</p>
<p class="Shlok-Color-2">যৎ তপস্যসি কৌন্তেয় তৎ কুরুষ্ব মদর্পণম্ ॥</p>
<p class="Text">হে অর্জুন ! তুমি যা কর্ম কর, যা আহার কর, যা হোম কর, যা দান কর এবং যে তপস্যা কর, তা সবই আমাকে অর্পণ করো । ২৭</p>
<p class="Shlok-Color-2">শুভাশুভফলৈরেবং মোক্ষ্যসে কর্মবন্ধনৈঃ ।</p>
<p class="Shlok-Color-2">সন্ন্যাসযোগযুক্তাত্মা বিমুক্তো মামুপৈষ্যসি ॥</p>
<p class="Text">এইভাবে, আমাতে সমস্ত কর্ম অর্পণ দ্বারা সন্ন্যাসযোগে যুক্ত হয়ে তুমি শুভাশুভ ফলরূপ কর্মবন্ধন হতে মুক্ত হবে এবং এ থেকে মুক্ত হয়ে আমাকেই লাভ করবে । ২৮</p>
<p class="Shlok-Color-2">সমোঽহং সর্বভূতেষু ন মে দ্বেষ্যোঽস্তি ন প্রিয়ঃ ।</p>
<p class="Shlok-Color-2">যে ভজন্তি তু মাং ভক্ত্যা ময়ি তে তেষু চাপ্যহম্ ॥</p>
<p class="Text">আমি সর্বভূতে সমানভাবে বিরাজ করি, আমার প্রিয় বা অপ্রিয় কেউ নেই কিন্তু যাঁরা ভক্তিভাবে আমার উপাসনা করেন তাঁরা আমাতে অবস্থান করেন এবং আমিও তাঁদের হৃদয়ে বাস করি ।(১) ২৯</p>
<p class="Footnotes">(১)যেমন, সূক্ষ্মরূপে সর্বত্র ব্যাপ্ত অগ্নি প্রজ্বলিত করলে তবেই প্রত্যক্ষ হয়, তেমনি সর্বত্রস্থিত হলেও পরমেশ্বর ভক্তিযুক্তভাবে ভজনকারীর হৃদয়ে প্রত্যক্ষরূপে প্রকট (প্রকাশিত) হন ।</p>
<p class="Shlok-Color-2">অপি চেৎ সুদুরাচারো ভজতে মামনন্যভাক্ ।</p>
<p class="Shlok-Color-2">সাধুরেব স মন্তব্যঃ সম্যগ্ব্যবসিতো হি সঃ ॥</p>
<p class="Text">অতি দুরাচারী ব্যক্তিও যদি অনন্য ভক্তির সঙ্গে আমার ভজনা করে তবে তাকে সাধু বলে জানবে, কারণ তার সঙ্কল্প অতি শুভ । ৩০</p>
<p class="Shlok-Color-2">ক্ষিপ্রং ভবতি ধর্মাত্মা শশ্বচ্ছান্তিং নিগচ্ছতি ।</p>
<p class="Shlok-Color-2">কৌন্তেয় প্রতিজানীহি ন মে ভক্তঃ প্রণশ্যতি ॥</p>
<p class="Text">সেই ব্যক্তি শীঘ্রই ধর্মাত্মা হয়ে যায় এবং শাশ্বত শান্তি লাভ করে । হে কৌন্তেয় ! তুমি নিশ্চিত জেনো যে আমার ভক্ত কখনই বিনষ্ট হয় না । ৩১</p>
<p class="Shlok-Color-2">মাং হি পার্থ ব্যপাশ্রিত্য যেঽপি স্যুঃ পাপযোনয়ঃ ।</p>
<p class="Shlok-Color-2">স্ত্রিয়ো বৈশ্যাস্তথা শূদ্রাস্তেঽপি যান্তি পরাং গতিম্ ॥</p>
<p class="Text">হে অর্জুন ! স্ত্রী, বৈশ্য, শূদ্র এবং পাপযোনিসম্ভূত চণ্ডালাদি যে কেউই হোক না কেন, তারাও আমাকে আশ্রয় করে পরমগতি লাভ করে । ৩২</p>
<p class="Shlok-Color-2">কিং পুনর্ব্রাহ্মণাঃ পুণ্যা ভক্তা রাজর্ষয়স্তথা ।</p>
<p class="Shlok-Color-2">অনিত্যমসুখং লোকমিমং প্রাপ্য ভজস্ব মাম্ ॥</p>
<p class="Text">সুতরাং পুণ্যজন্মা ব্রাহ্মণভক্ত এবং ক্ষত্রিয়গণের আর কথা কী ? তাঁরা আমাকে আশ্রয় করে অবশ্যই পরমগতি লাভ করেন । অতএব তুমি সুখহীন ক্ষণভঙ্গুর মনুষ্যদেহ লাভ করে নিরন্তর আমাকেই ভজনা করো । ৩৩</p>
<p class="Shlok-Color-2">মন্মনা ভব মদ্ভক্তো মদ্যাজী মাং নমস্করু ।</p>
<p class="Shlok-Color-2">মামেবৈষ্যসি যুক্ত্বৈবমাত্মানং মৎপরায়ণঃ ॥</p>
<p class="Text">তুমি মদ্গতচিত্ত হও, আমার ভজনশীল ও পূজনশীল হও । কায়মনোবাক্যে আমাকে প্রণাম করো । এইভাবে আত্মাকে আমার সঙ্গে যুক্ত করে মৎপরায়ণ হলে তুমি আমাকেই লাভ করবে । ৩৪</p>
<p class="Chapter-End-Bold">ওঁ তৎসদিতি শ্রীমদ্ভগবদ্গীতাসূপনিষৎসু ব্রহ্মবিদ্যায়াং যোগশাস্ত্রে শ্রীকৃষ্ণার্জুনসংবাদে রাজবিদ্যা-রাজগুহ্যযোগো নাম নবমোঽধ্যায়ঃ ॥</p>
<p class="Chapter-End">ওঁ তৎ সৎ শ্রীমদ্ভগবদ্গীতারূপী উপনিষদ্ তথা ব্রহ্মবিদ্যাবিষয়ক যোগশাস্ত্রে শ্রীকৃষ্ণ-অর্জুন সংবাদে ‘রাজবিদ্যারাজগুহ্যযোগ’ নামক নবম অধ্যায় সম্পূর্ণ হল ।</p>


<p class="Page-Break"> </p>
<p class="Chapter-Heading" id="toc_marker-15">দশম অধ্যায়</p>
<p class="Sub-Heading" xml:lang="en-US">বিভূতিযোগ</p>
<p class="Uwach">শ্রীভগবানুবাচ</p>
<p class="Shlok-Color-2">ভূয় এব মহাবাহো শৃণু মে পরমং বচঃ ।</p>
<p class="Shlok-Color-2">যত্তেঽহং প্রীয়মাণায় বক্ষ্যামি হিতকাম্যয়া ॥</p>
<p class="Text">ভগবান শ্রীকৃষ্ণ বললেন—হে মহাবাহো ! তুমি পুনরায় আমার রহস্য ও প্রভাবযুক্ত উৎকৃষ্ট বাক্য শোনো, আমার প্রতি অতিশয় প্রীতিসম্পন্ন হওয়ায় তোমার হিতার্থে আমি এই কথা বলছি । ১</p>
<p class="Shlok-Color-2">ন মে বিদুঃ সুরগণাঃ প্রভবং ন মহর্ষয়ঃ ।</p>
<p class="Shlok-Color-2">অহমাদির্হি দেবানাং মহর্ষীণাঞ্চ সর্বশঃ ॥</p>
<p class="Text">দেবতা বা মহর্ষি কেউই আমার উৎপত্তির কথা অবগত নয়, কারণ আমি দেবতা ও মহর্ষিগণের সর্বপ্রকারে আদিকারণ । ২</p>
<p class="Shlok-Color-2">যো মামজমনাদিঞ্চ বেত্তি লোকমহেশ্বরম্ ।</p>
<p class="Shlok-Color-2">অসংমূঢ়ঃ স মর্ত্যেষু সর্বপাপৈঃ প্রমুচ্যতে ॥</p>
<p class="Text">যিনি আমাকে জন্মরহিত, অনাদি(১) এবং সর্বলোকের মহেশ্বর বলে তত্ত্বতঃ জানেন, মনুষ্যমধ্যে সেই মোহশূণ্য ব্যক্তি সর্ব পাপ হতে মুক্ত হন । ৩</p>
<p class="Footnotes">(১)তাঁকেই অনাদি বলা হয় যিনি আদিরহিত এবং সবকিছুর কারণ ।</p>
<p class="Shlok-Color-2">বুদ্ধির্জ্ঞানমসম্মোহঃ ক্ষমা সত্যং দমঃ শমঃ ।</p>
<p class="Shlok-Color-2">সুখং দুঃখং ভবোঽভাবো ভয়ং চাভয়মেব চ ॥ </p>
<p class="Shlok-Color-2">অহিংসা সমতা তুষ্টিস্তপো দানং যশোঽযশঃ ।</p>
<p class="Shlok-Color-2">ভবন্তি ভাবা ভূতানাং মত্ত এব পৃথগ্বিধাঃ ॥</p>
<p class="Text">নিশ্চয় করবার শক্তি, যথার্থ জ্ঞান, অসম্মূঢ়তা, ক্ষমা, সত্য, ইন্দ্রিয় সংযত করা, মনের নিগ্রহ ও সুখ-দুঃখ, উৎপত্তি-প্রলয় এবং ভয়-অভয়, অহিংসা, সাম্য, সন্তোষ, তপ(২), দান, কীর্তি-অকীর্তি—প্রাণীদের এই সকল ভিন্ন ভিন্ন ভাব আমা হতেই উৎপন্ন হয় । ৪-৫</p>
<p class="Footnotes">(২)স্বধর্মের আচরণ দ্বারা ইন্দ্রিয়াদিকে সংযত করে শুদ্ধ করাকে বলা হয় ‘তপ’ ।</p>
<p class="Shlok-Color-2">মহর্ষয়ঃ সপ্ত পূর্বে চত্বারো মনবস্তথা ।</p>
<p class="Shlok-Color-2">মদ্ভাবা মানসা জাতা যেষাং লোক ইমাঃ প্রজাঃ ॥</p>
<p class="Text">সপ্ত মহর্ষি, পুরাকালের সনকাদি চারজন এবং স্বায়ম্ভব প্রমুখ চতুর্দশ মনু—এঁরা সকলেই আমার ভাবসম্পন্ন এবং আমারই সংকল্পজাত । জগতের সমস্ত প্রজা এঁদের থেকেই সৃষ্ট হয়েছে । ৬</p>
<p class="Shlok-Color-2">এতাং বিভূতিং যোগঞ্চ মম যো বেত্তি তত্ত্বতঃ ।</p>
<p class="Shlok-Color-2">সোঽবিকম্পেন যোগেন যুজ্যতে নাত্র সংশয়ঃ ॥</p>
<p class="Text">যিনি আমার এই পরম ঐশ্বর্যরূপ বিভূতি এবং যোগশক্তি তত্ত্বতঃ জানেন(১), তিনি অচল ভক্তিযোগে যুক্ত হন, তাতে কোনো সন্দেহ নেই । ৭</p>
<p class="Footnotes">(১)দৃশ্যমান এই যে জগৎ—তা সবই ভগবানের মায়া এবং বাসুদেব ভগবানই সর্বত্র ব্যাপ্তিস্বরূপ হয়ে আছেন, এটি জানাই হল তত্ত্বতঃ জানা ।</p>
<p class="Shlok-Color-2">অহং সর্বস্য প্রভবো মত্তঃ সর্বং প্রবর্ততে ।</p>
<p class="Shlok-Color-2">ইতি মত্বা ভজন্তে মাং বুধা ভাবসমন্বিতাঃ ॥</p>
<p class="Text">আমি (বাসুদেবই) সমস্ত জগতের উৎপত্তির কারণ, আমা থেকেই সমস্ত জগৎ প্রবর্তিত হয়, শ্রদ্ধা ও ভক্তিযুক্ত বুদ্ধিমান ব্যক্তি এইরূপ জেনে নিরন্তর পরমেশ্বররূপ আমারই ভজনা করেন । ৮</p>
<p class="Shlok-Color-2">মচ্চিত্তা মদ্গতপ্রাণা বোধয়ন্তঃ পরস্পরম্ ।</p>
<p class="Shlok-Color-2">কথয়ন্তশ্চ মাং নিত্যং তুষ্যন্তি চ রমন্তি চ ॥</p>
<p class="Text">নিরন্তর মদ্গতচিত্ত এবং মদ্গতপ্রাণ(১) ভক্তগণ পরস্পর আমার কথা আলোচনা করে নিজেদের মধ্যে আমার প্রভাবের কথা জানিয়ে এবং আমার গুণ-প্রভাবের কথা কীর্তনের দ্বারাই সন্তোষ লাভ করেন এবং আমার মধ্যেই নিরন্তর রমণ করেন । ৯</p>
<p class="Footnotes">(১)বাসুদের রূপধারী আমাতে যাঁরা তাঁদের জীবন অর্পণ করেন, তাঁদের বলা হয় ‘মদ্গতপ্রাণ’ ।</p>
<p class="Shlok-Color-2">তেষাং সততযুক্তানাং ভজতাং প্রীতিপূর্বকম্ ।</p>
<p class="Shlok-Color-2">দদামি বূুদ্ধিযোগং তং যেন মামুপযান্তি তে ॥</p>
<p class="Text">সর্বদা আমার ধ্যানে আসক্ত এবং প্রেমপূর্বক ভজনশীল সেই ভক্তদের আমি তত্ত্বজ্ঞান-রূপ যোগ প্রদান করি, যাতে তাঁরা আমাকেই লাভ করেন । ১০</p>
<p class="Shlok-Color-2">তেষামেবানুকম্পার্থমহমজ্ঞানজং তমঃ ।</p>
<p class="Shlok-Color-2">নাশয়াম্যাত্মভাবস্থো জ্ঞানদীপেন ভাস্বতা ॥</p>
<p class="Text">হে অর্জুন ! সেই ভক্তগণের প্রতি অনুগ্রহবশতঃ তাঁদের অন্তঃকরণে স্থিত আমি তাঁদের অজ্ঞানজনিত অন্ধকারকে প্রকাশময় তত্ত্বজ্ঞানরূপ প্রদীপের দ্বারা নাশ করি । ১১</p>
<p class="Uwach">অর্জুন উবাচ</p>
<p class="Shlok-Color-2">পরং ব্রহ্ম পরং ধাম পবিত্রং পরমং ভবান্ ।</p>
<p class="Shlok-Color-2">পুরুষং শাশ্বতং দিব্যমাদিদেবমজং বিভুম্ ॥</p>
<p class="Shlok-Color-2">আহুস্ত্বামৃষয়ঃ সর্বে দেবর্ষির্নারদস্তথা ।</p>
<p class="Shlok-Color-2">অসিতো দেবলো ব্যাসন্ স্বয়ং চৈব ব্রবীষি মে ॥</p>
<p class="Text">অর্জুন বললেন—আপনি পরমব্রহ্ম, পরমধাম এবং পরম পবিত্র ; আপনি সর্বব্যাপী, সনাতন, জন্মরহিত, দিব্যপুরুষ ও আদিদেব । দেবর্ষি নারদ এবং অসিত ও দেবল ঋষি এবং মহর্ষি ব্যাসও আপনাকে এইরূপেই বর্ণনা করেছেন এবং আপনি নিজেও আমাকে তাই বলছেন । ১২-১৩</p>
<p class="Shlok-Color-2">সর্বমেতদৃতং মন্যে যন্মাং বদসি কেশব ।</p>
<p class="Shlok-Color-2">ন হি তে ভগবন্ ব্যক্তিং বিদুর্দেবা ন দানবাঃ ॥</p>
<p class="Text">হে কেশব ! আমাকে আপনি যা বলছেন তা সবই আমি সত্য বলে মনে করি । হে ভগবন্ ! আপনার এই আবির্ভাব (অবতারত্ব)(১) দেবতা বা দানব কারও অবগত নয় । ১৪</p>
<p class="Footnotes">(১)গীতার চতুর্থ অধ্যায়ের ষষ্ঠ শ্লোকে এর বিস্তারিত আলোচনা দ্রষ্টব্য ।</p>
<p class="Shlok-Color-2">স্বয়মেবাত্মনাত্মানং বেত্থ ত্বং পুরুষোত্তম ।</p>
<p class="Shlok-Color-2">ভূতভাবন ভূতেশ দেবদেব জগৎপতে ॥</p>
<p class="Text">হে ভূতগণের সৃষ্টিকারী ! হে ভূতেশ ! হে দেবাদিদেব ! হে জগৎপতি ! হে পুরুষোত্তম ! আপনি নিজেই নিজেকে জানেন । ১৫</p>
<p class="Shlok-Color-2">বত্ত্ুমর্হস্যশেষেণ দিব্যা হ্যাত্মবিভূতয়ঃ ।</p>
<p class="Shlok-Color-2">যাভির্বিভূতিভির্লোকানিমাংস্ত্বং ব্যাপ্য তিষ্ঠসি ॥</p>
<p class="Text">আপনি যে যে বিভূতি দ্বারা এইলোকসমূহে পরিব্যাপ্ত হয়ে আছেন, সেই সকল দিব্য বিভূতিগুলি সম্যক্রূপে বর্ণনা করতে একমাত্র আপনিই সক্ষম । ১৬</p>
<p class="Shlok-Color-2">কথং বিদ্যামহং যোগিংস্ত্বাং সদা পরিচিন্তয়ন্ ।</p>
<p class="Shlok-Color-2">কেষু কেষু চ ভাবেষু চিন্ত্যোঽসি ভগবন্ময়া ॥</p>
<p class="Text">হে যোগেশ্বর ! কীভাবে নিরন্তর চিন্তা করতঃ আমি আপনাকে জানতে পারব ? হে ভগবন্ ! আপনাকে আমি কী কী ভাবে চিন্তা করব ? ১৭</p>
<p class="Shlok-Color-2">বিস্তরেণাত্মনো যোগং বিভূতিঞ্চ জনার্দন ।</p>
<p class="Shlok-Color-2">ভূয়ঃ কথয় তৃপ্তির্হি শৃণ্বতো নাস্তি মেঽমৃতম্ ॥</p>
<p class="Text">হে জনার্দন ! আপনার যোগশক্তি এবং বিভূতি বিস্তারিতভাবে আবার বলুন, কারণ আপনার অমৃতময় কথা শুনে আমার তৃপ্তি হচ্ছে না, আমি আরও শুনতে ইচ্ছা করি । ১৮</p>
<p class="Uwach">শ্রীভগবানুবাচ</p>
<p class="Shlok-Color-2">হন্ত তে কথয়িষ্যামি দিব্যা হ্যাত্মবিভূতয়ঃ ।</p>
<p class="Shlok-Color-2">প্রাধান্যতঃ কুরুশ্রেষ্ঠ নাস্ত্যন্তো বিস্তরস্য মে ॥</p>
<p class="Text">ভগবান শ্রীকৃষ্ণ বললেন—হে কুরুশ্রেষ্ঠ ! আমার যে দিব্য বিভূতি আছে তার মধ্যে প্রধান-প্রধান কিছু বিভূতির কথা তোমাকে বলব, কারণ আমার বিস্তৃত বিভূতির অন্ত নেই । ১৯</p>
<p class="Shlok-Color-2">অহমাত্মা গুড়াকেশ সর্বভূতাশয়স্থিতঃ ।</p>
<p class="Shlok-Color-2">অহমাদিশ্চ মধ্যঞ্চ ভূতানামন্ত এব চ ॥</p>
<p class="Text">হে অর্জুন ! সর্বভূতের হৃদয়স্থিত সকলের আত্মা আমিই এবং সর্বভূতের আদি, মধ্য ও অন্তও আমিই । ২০</p>
<p class="Shlok-Color-2">আদিত্যানামহং বিষ্ণুর্জ্যোতিষাং রবিরংশুমান্ ।</p>
<p class="Shlok-Color-2">মরীচির্মরুতামস্মি নক্ষত্রাণামহং শশী ॥</p>
<p class="Text">অদিতির দ্বাদশপুত্রের মধ্যে আমি বিষ্ণু, জ্যোতিসমূহের মধ্যে আমি কিরণশালী সূর্য, ঊনপঞ্চাশ বায়ুর মধ্যে আমি মরীচি এবং নক্ষত্রগণের অধিপতি চন্দ্রও আমি । ২১</p>
<p class="Shlok-Color-2">বেদানাং সামবেদোঽস্মি দেবানামস্মি বাসবঃ ।</p>
<p class="Shlok-Color-2">ইন্দ্রিয়াণাং মনশ্চাস্মি ভূতানামস্মি চেতনা ॥</p>
<p class="Text">চার বেদের মধ্যে আমি সামবেদ, দেবগণের মধ্যে আমি ইন্দ্র, ইন্দ্রিয়সমূহের মধ্যে আমি মন এবং প্রাণিদেহে অভিব্যক্ত চেতনা অর্থাৎ জীবনশক্তিও আমি । ২২</p>
<p class="Shlok-Color-2">রুদ্রাণাং শঙ্করশ্চাস্মি বিত্তেশো যক্ষরক্ষসাম্ ।</p>
<p class="Shlok-Color-2">বসূনাং পাবকশ্চাস্মি মেরুঃ শিখরিণামহম্ ॥</p>
<p class="Text">একাদশ রুদ্রের মধ্যে আমি শঙ্কর, যক্ষ এবং রাক্ষসদের মধ্যে আমি ধনাধিপতি কুবের, অষ্ট বসুর মধ্যে আমি অগ্নি এবং উচ্চ শিখরযুক্ত পর্বত-সমূহের মধ্যে আমি সুমেরু পর্বত । ২৩</p>
<p class="Shlok-Color-2">পুরোধসাঞ্চ মুখ্যং মাং বিদ্ধি পার্থ বৃহস্পতিম্ ।</p>
<p class="Shlok-Color-2">সেনানীনামহং স্কন্দঃ সরসামস্মি সাগরঃ ॥</p>
<p class="Text">হে পার্থ ! পুরোহিতগণের মধ্যে আমি দেবগুরু বৃহস্পতি, সেনাপতিদের মধ্যে আমি দেবসেনাপতি কার্ত্তিকেয় এবং জলাশয়সমূহের মধ্যে আমি সাগর । ২৪</p>
<p class="Shlok-Color-2">মহর্ষীণাং ভৃগুরহং গিরামস্ম্যেকমক্ষরম্ ।</p>
<p class="Shlok-Color-2">যজ্ঞানাং জপযজ্ঞোঽস্মি স্থাবরাণাং হিমালয়ঃ ॥</p>
<p class="Text">মহর্ষিগণের মধ্যে আমি ভৃগু, শব্দের মধ্যে আমি এক অক্ষর ব্রহ্মবাচক ওঁকার । সকল যজ্ঞের মধ্যে আমি জপরূপ যজ্ঞ এবং স্থাবর পদার্থের মধ্যে আমি হিমালয় পর্বত । ২৫</p>
<p class="Shlok-Color-2">অশ্বত্থঃ সর্ববৃক্ষাণাং দেবর্ষীণাঞ্চ নারদঃ ।</p>
<p class="Shlok-Color-2">গন্ধর্বাণাং চিত্ররথঃ সিদ্ধানাং কপিলো মুনিঃ ॥</p>
<p class="Text">বৃক্ষসমূহের মধ্যে আমি অশ্বত্থ, দেবর্ষিদের মধ্যে নারদ, গন্ধর্বগণের মধ্যে চিত্ররথ এবং সিদ্ধগণের মধ্যে আমি কপিলমুনি । ২৬</p>
<p class="Shlok-Color-2">উচ্চৈঃশ্রবসমশ্বানাং বিদ্ধি মামমৃতোদ্ভবম্ ।</p>
<p class="Shlok-Color-2">ঐরাবতং গজেন্দ্রাণাং নরাণাঞ্চ নরাধিপম্ ॥</p>
<p class="Text">অশ্বসমূহের মধ্যে অমৃত মন্থনকালে উদ্ভূত উচ্চৈঃশ্রবা নামক অশ্ব, গজেন্দ্রগণের মধ্যে ঐরাবত এবং মনুষ্যগণের মধ্যে আমাকে রাজা বলে জানবে । ২৭</p>
<p class="Shlok-Color-2">আয়ুধানামহং বজ্রং ধেনূনামস্মি কামধুক্ ।</p>
<p class="Shlok-Color-2">প্রজনশ্চাস্মি কন্দর্পঃ সর্পাণামস্মি বাসুকিঃ ॥</p>
<p class="Text">শস্ত্রসমূহের মধ্যে আমি বজ্র, গাভীগণের মধ্যে আমি কামধেনু । শাস্ত্রোক্ত নিয়ম অনুযায়ী সন্তান উৎপাদনের হেতু কাম আমিই এবং সর্পগণের মধ্যে সর্পরাজ বাসুকিও আমি । ২৮</p>
<p class="Shlok-Color-2">অনন্তশ্চাস্মি নাগানাং বরুণো যাদসামহম্ ।</p>
<p class="Shlok-Color-2">পিতৄণামর্যমা চাস্মি যমঃ সংযমতামহম্ ॥</p>
<p class="Text">আমি নাগগণের(১) মধ্যে নাগরাজ অনন্ত এবং জলচর বা জলদেবতাগণের মধ্যে রাজা বরুণ, পিতৃগণের মধ্যে পিতৃরাজ অর্যমা এবং শাসনকর্তাদের মধ্যে আমি মৃত্যুরাজ যম ।২৯</p>
<p class="Footnotes">(১)নাগ ও সর্প—সাপের এই দুইপ্রকারের জাতি হয়ে থাকে ।</p>
<p class="Shlok-Color-2">প্রহ্লাদশ্চাস্মি দৈত্যানাং কালঃ কলয়তামহম্ ।</p>
<p class="Shlok-Color-2">মৃগাণাঞ্চ মৃগেন্দ্রোঽহং বৈনতেয়শ্চ পক্ষিণাম্ ॥</p>
<p class="Text">দৈত্যগণের মধ্যে আমি প্রহ্লাদ, গণনাকারীদের মধ্যে আমি সময়(২) (কাল), পশুদের মধ্যে আমি সিংহ এবং পক্ষিগণের মধ্যে আমি গরুড় । ৩০</p>
<p class="Footnotes">(২)ক্ষণ, ঘন্টা, দিন, পক্ষ, মাস ইত্যাদিতে যে-সময়, তা আমিই ।</p>
<p class="Shlok-Color-2">পবনঃ পবতামস্মি রামঃ শস্ত্রভৃতামহম্ ।</p>
<p class="Shlok-Color-2">ঝষাণাং মকরশ্চাস্মি স্রোতসামস্মি জাহ্নবী ॥</p>
<p class="Text">বেগবানগণের মধ্যে আমি বায়ু এবং শস্ত্রধারীদের মধ্যে আমি রাম, মৎস্যকুলের মধ্যে আমি মকর এবং নদীসমূহের মধ্যে আমি গঙ্গা । ৩১</p>
<p class="Shlok-Color-2">সর্গাণামাদিরন্তশ্চ মধ্যঞ্চৈবাহমর্জুন ।</p>
<p class="Shlok-Color-2">অধ্যাত্মবিদ্যা বিদ্যানাং বাদন্ প্রবদতামহম্ ॥</p>
<p class="Text">হে অর্জুন ! সমগ্র সৃষ্টির আদি, মধ্য ও অন্ত আমিই । বিদ্যার মধ্যে আমি অধ্যাত্মবিদ্যা (ব্রহ্মবিদ্যা) এবং পরস্পর তর্ককারীদের মধ্যে আমি সত্যনির্ণায়ক বিচারস্বরূপ বাদ । ৩২</p>
<p class="Shlok-Color-2">অক্ষরাণামকারোঽস্মি দ্বন্দ্বঃ সামাসিকস্য চ ।</p>
<p class="Shlok-Color-2">অহমেবাক্ষয়ঃ কালো ধাতাহং বিশ্বতোমুখঃ ॥</p>
<p class="Text">অক্ষরসমূহের মধ্যে আমি অকার, সমাসসমূহের মধ্যে আমি দ্বন্দ্বসমাস, আমি অক্ষয় কাল (কালেরও কাল মহাকাল) এবং সর্বতোমুখ বিরাট স্বরূপ, সকলের ধারণপোষণকারীও আমিই । ৩৩</p>
<p class="Shlok-Color-2">মৃত্যুঃ সর্বহরশ্চাহমুদ্ভবশ্চ ভবিষ্যতাম্ ।</p>
<p class="Shlok-Color-2">কীর্তিঃ শ্রীর্বাক্ চ নারীণাং স্মৃতির্মেধা ধৃতিঃ ক্ষমা ॥</p>
<p class="Text">আমি সর্বসংহারকর্তা মৃত্যু এবং ভবিষ্যতে যা কিছু হবে আমি তাদের উৎপত্তির কারণ এবং নারীগণের মধ্যে আমি কীর্তি(১), শ্রী, বাক্, স্মৃতি, মেধা, ধৃতি এবং ক্ষমা । ৩৪</p>
<p class="Footnotes">(১)কীর্তিপ্রমুখ এই সাতজন দেবী এবং স্ত্রীবাচক নামসম্পন্ন গুণও প্রসিদ্ধ, তাই দু ভাবেই ভগবানের বিভূতি ।</p>
<p class="Shlok-Color-2">বৃহৎসাম তথা সাম্নাং গায়ত্রী ছন্দসামহম্ ।</p>
<p class="Shlok-Color-2">মাসানাং মার্গশীর্ষোঽহমৃতূনাং কুসুমাকরঃ ॥</p>
<p class="Text">আমি গীতযোগ্য শ্রুতির মধ্যে বৃহৎসাম, ছন্দসমূহের মধ্যে গায়ত্রী ছন্দ, মাসসমূহের মধ্যে অগ্রহায়ণ এবং ষড় ঋতুর মধ্যে ঋতুরাজ বসন্ত । ৩৫</p>
<p class="Shlok-Color-2">দ্যুতং ছলয়তামস্মি তেজস্তেজস্বিনামহম্ ।</p>
<p class="Shlok-Color-2">জয়োঽস্মি ব্যবসায়োঽস্মি সত্ত্বং সত্ত্ববতামহম্ ॥</p>
<p class="Text">ছলনাকারীদের মধ্যে আমি দ্যুতক্রীড়ারূপ ছল, তেজস্বিগণের তেজ, বিজয়িগণের বিজয়, অধ্যবসায়-শীল ব্যক্তিদের অধ্যবসায় এবং সাত্ত্বিক ব্যক্তিগণের সত্ত্বগুণও আমি । ৩৬</p>
<p class="Shlok-Color-2">বৃষ্ণীনাং বাসুদেবোঽস্মি পাণ্ডবানাং ধনঞ্জয়ঃ ।</p>
<p class="Shlok-Color-2">মুনীনামপ্যহং ব্যাসঃ কবীনামুশনা কবিঃ ॥</p>
<p class="Text">বৃষ্ণিবংশীয়দের(১) মধ্যে বাসুদেব অর্থাৎ তোমার সখা আমি, পাণ্ডবদের মধ্যে ধনঞ্জয় অর্থাৎ তুমি, মুনিদের মধ্যে বেদব্যাস এবং কবিদের মধ্যে শুক্রাচার্য (দৈত্যগুরু) আমি । ৩৭</p>
<p class="Footnotes">(১)বৃষ্ণিবংশ যাদবদেরই অন্তর্গত একটি বংশের নাম ।</p>
<p class="Shlok-Color-2">দণ্ডো ময়তামস্মি নীতিরস্মি জিগীষতাম্ ।</p>
<p class="Shlok-Color-2">মৌনং চৈবাস্মি গুহ্যানাং জ্ঞানং জ্ঞানবতামহম্ ॥</p>
<p class="Text">আমি শাসনকর্তাদের দণ্ড অর্থাৎ দমন করবার শক্তি । জয়লাভেচ্ছুদের নীতি, গোপনীয় বিষয় সমূহের সংরক্ষক মৌন এবং জ্ঞানীদের তত্ত্বজ্ঞান আমিই । ৩৮</p>
<p class="Shlok-Color-2">যচ্চাপি সর্বভূতানাং বীজং তদহমর্জুন ।</p>
<p class="Shlok-Color-2">ন তদস্তি বিনা যৎ স্যান্ময়া ভূতং চরাচরম্ ॥</p>
<p class="Text">হে অর্জুন ! সকল ভূতের উৎপত্তির কারণও আমি ; কারণ স্থাবর বা জঙ্গম এমন কোনো প্রাণী-ই নেই যা আমা ছাড়া সত্তাবান হতে পারে । ৩৯</p>
<p class="Shlok-Color-2">নান্তোঽস্তি মম দিব্যানাং বিভূতীনাং পরন্তপ ।</p>
<p class="Shlok-Color-2">এষ তূদ্দেশতঃ প্রোক্তো বিভূতের্বিস্তরো ময়া ॥</p>
<p class="Text">হে পরন্তপ ! আমার দিব্যবিভূতির অন্ত নেই । আমি সংক্ষেপে এই সকল বিভূতির বর্ণনা করলাম । ৪০ </p>
<p class="Shlok-Color-2">যদ্ যদ্ বিভূতিমৎ সত্ত্বং শ্রীমদূর্জিতমেব বা ।</p>
<p class="Shlok-Color-2">তত্তদেবাবগচ্ছ ত্বং মম তেজোঽংশসম্ভবম্ ॥</p>
<p class="Text">যা যা ঐশ্বর্যযুক্ত, শ্রীসম্পন্ন বা উৎসাহশালী সেই সকলই আমার শক্তির অংশ হতে অভিব্যক্ত বলে জানবে । ৪১</p>
<p class="Shlok-Color-2">অথবা বহুনৈতেন কিং জ্ঞাতেন তবার্জুন ।</p>
<p class="Shlok-Color-2">বিষ্টভ্যাহমিদং কৃৎস্নমেকাংশেন স্থিতো জগৎ ॥</p>
<p class="Text">অথবা হে অর্জুন ! তোমার এত বিস্তারিত জানবার দরকারই বা কী ? আমি এই সমস্ত জগৎ নিজ যোগশক্তির একাংশে ধারণ করে আছি । ৪২</p>
<p class="Chapter-End-Bold">ওঁ তৎসদিতি শ্রীমদ্ভগবদ্গীতাসূপনিষৎসু ব্রহ্মবিদ্যায়াং যোগশাস্ত্রে শ্রীকৃষ্ণার্জুনসংবাদে বিভূতিযোগো নাম দশমোঽধ্যায়ঃ ॥</p>
<p class="Chapter-End">ওঁ তৎ সৎ শ্রীমদ্ভগবদ্গীতারূপী উপনিষদ্ তথা ব্রহ্মবিদ্যাবিষয়ক যোগশাস্ত্রে শ্রীকৃষ্ণ-অর্জুন সংবাদে ‘বিভূতিযোগ’ নামক দশম অধ্যায় সম্পূর্ণ হল ।</p>


<p class="Page-Break"> </p>
<p class="Chapter-Heading" id="toc_marker-16">একাদশ অধ্যায়</p>
<p class="Sub-Heading" xml:lang="en-US">বিশ্বরূপদর্শনযোগ</p>
<p class="Uwach">অর্জুন উবাচ</p>
<p class="Shlok-Color-2">মদনুগ্রহায় পরমং গুহ্যমধ্যাত্মসংজ্ঞিতম্ ।</p>
<p class="Shlok-Color-2">যৎ ত্বয়োক্তং বচস্তেন মোহোঽয়ং বিগতো মম ॥</p>
<p class="Text">অর্জুন বললেন—হে ভগবান ! আমার প্রতি অনুগ্রহ করে আপনি যে পরম গুহ্য অধ্যাত্মতত্ত্ব বললেন, তাতে আমার মোহ দূর হয়েছে । ১</p>
<p class="Shlok-Color-2">ভবাপ্যয়ৌ হি ভূতানাং শ্রুতৌ বিস্তরশো ময়া ।</p>
<p class="Shlok-Color-2">ত্বত্তঃ কমলপত্রাক্ষ মাহাত্ম্যমপি চাব্যয়ম্ ॥</p>
<p class="Text">কারণ হে কমললোচন ! আমি আপনার কাছে ভূতগণের উৎপত্তি ও বিনাশ সম্বন্ধে বিস্তারিতভাবে শুনেছি এবং আপনার অক্ষয় মাহাত্ম্যও জেনেছি । ২</p>
<p class="Shlok-Color-2">এবমেতদ্ যথাত্থ ত্বমাত্মানং পরমেশ্বর ।</p>
<p class="Shlok-Color-2">দ্রষ্টুমিচ্ছামি তে রূপমৈশ্বরং পুরুষোত্তম ॥</p>
<p class="Text">হে পরমেশ্বর ! আপনি যে আত্মতত্ত্ব বলছেন, তা যথার্থ কিন্তু হে পুরুষোত্তম ! আমি আপনার জ্ঞান, ঐশ্বর্য, শক্তি, বল, বীর্য এবং তেজঃসমন্বিত ঈশ্বরীয় বিশ্বরূপ দেখতে ইচ্ছা করি । ৩</p>
<p class="Shlok-Color-2">মন্যসে যদি তচ্ছক্যং ময়া দ্রষ্টুমিতি প্রভো ।</p>
<p class="Shlok-Color-2">যোগেশ্বর ততো মে ত্বং দর্শয়াত্মানমব্যয়ম্ ॥</p>
<p class="Text">হে প্রভু(১) ! আমাকে যদি আপনার সেই বিশ্বরূপ দেখার যোগ্য বলে মনে করেন, তা হলে হে যোগেশ্বর ! আমাকে আপনার সেই অবিনাশী স্বরূপ দেখান । ৪</p>
<p class="Footnotes">(১)উৎপত্তি, স্থিতি ও প্রলয় এবং অন্তর্যামিরূপে শাসনকর্তা হওয়ায় ভগবানকে ‘প্রভু’ বলা হয় ।</p>
<p class="Uwach">শ্রীভগবানুবাচ</p>
<p class="Shlok-Color-2">পশ্য মে পার্থ রূপাণি শতশোঽথ সহস্রশঃ ।</p>
<p class="Shlok-Color-2">নানাবিধানি দিব্যানি নানাবর্ণাকৃতীনি চ ॥</p>
<p class="Text">ভগবান শ্রীকৃষ্ণ বললেন—হে পার্থ ! তুমি আমার বহুবিধ এবং নানা বর্ণ ও নানা আকৃতিবিশিষ্ট শত শত এবং সহস্র সহস্র দিব্যরূপ দর্শন করো । ৫</p>
<p class="Shlok-Color-2">পশ্যাদিত্যান্ বসূন্ রুদ্রানশ্বিনৌ মরুতস্তথা ।</p>
<p class="Shlok-Color-2">বহূন্যদৃষ্টপূর্বাণি পশ্যাশ্চর্যাণি ভারত ॥</p>
<p class="Text">হে ভরতবংশীয় অর্জুন ! তুমি আমার মধ্যে দ্বাদশ আদিত্য (অদিতির পুত্রদের), অষ্ট বসু, একাদশ রুদ্র, অশ্বিনীকুমারদ্বয় ও ঊনপঞ্চাশ মরুদ্গণ (বায়ু)কে দর্শন করো এবং পূর্বে যা কখনও দেখোনি এরূপ বহু আশ্চর্যময় রূপ দর্শন করো । ৬</p>
<p class="Shlok-Color-2">ইহৈকস্থং জগৎ কৃৎস্নং পশ্যাদ্য সচরাচরম্ ।</p>
<p class="Shlok-Color-2">মম দেহে গুড়াকেশ(১) যচ্চান্যদ্ দ্রষ্টুমিচ্ছসি ॥</p>
<p class="Footnotes">(১)নিদ্রাজয়ী হওয়ায় অর্জুনের অপর নাম ‘গুড়াকেশ’ ।</p>
<p class="Text">হে অর্জুন ! আমার এই বিরাট শরীরে একস্থানে অবস্থিত চরাচরসহ সমগ্র জগৎ অবলোকন করো এবং আরও যা কিছু তোমার দেখবার ইচ্ছা তা-ও দেখো । ৭</p>
<p class="Shlok-Color-2">ন তু মাং শক্যসে দ্রষ্টুমনেনৈব স্বচক্ষুষা ।</p>
<p class="Shlok-Color-2">দিব্যং দদামি তে চক্ষুঃ পশ্য মে যোগমৈশ্বরম্ ॥</p>
<p class="Text">কিন্তু তুমি নিজ চর্ম চক্ষুর দ্বারা আমার এই বিশ্বরূপ দেখতে সমর্থ হবে না ; সেইজন্য আমি তোমাকে দিব্য চক্ষু প্রদান করছি, সেই চক্ষু দ্বারা তুমি আমার ঈশ্বরীয় যোগশক্তি দর্শন করো । ৮</p>
<p class="Uwach">সঞ্জয় উবাচ</p>
<p class="Shlok-Color-2">এবমুক্ত্বা ততো রাজন্ মহাযোগেশ্বরো হরিঃ ।</p>
<p class="Shlok-Color-2">দর্শয়ামাস পার্থায় পরমং রূপমৈশ্বরম্ ॥</p>
<p class="Text">সঞ্জয় বললেন—হে রাজন্ ! মহাযোগেশ্বর এবং সর্বপাপনাশকারী ভগবান শ্রীকৃষ্ণ এই কথা বলে অর্জুনকে নিজের পরম ঐশ্বর্যযুক্ত দিব্যরূপ দেখালেন । ৯</p>
<p class="Shlok-Color-2">অনেকবক্ত্রনয়নমনেকাদ্ভুতদর্শনম্ ।</p>
<p class="Shlok-Color-2">অনেকদিব্যাভরণং দিব্যানেকোদ্যতায়ুধম্ ॥</p>
<p class="Shlok-Color-2">দিব্যমাল্যাম্বরধরং দিব্যগন্ধানুলেপনম্ ।</p>
<p class="Shlok-Color-2">সর্বাশ্চর্যময়ং দেবমনন্তং বিশ্বতোমুখম্ ॥</p>
<p class="Text">সেই বিশ্বরূপ অনেক মুখ ও অনেক নেত্রযুক্ত, অসংখ্য অদ্ভুত আকৃতি বিশিষ্ট, বহু দিব্যভূষণাদি পরিহিত এবং বহু দিব্য আয়ুধে সজ্জিত, দিব্য মাল্য এবং দিব্য বস্ত্রে ভূষিত, দিব্যগন্ধ অনুলিপ্ত, সর্বাশ্চর্যযুক্ত, অনন্ত ও সর্বতোমুখ—সেই বিশ্বরূপ পরমদেব পরমেশ্বরকে অর্জুন দর্শন করলেন । ১০-১১</p>
<p class="Shlok-Color-2">দিবি সূর্যসহস্রস্য ভবেদ্ যুগপদুত্থিতা ।</p>
<p class="Shlok-Color-2">যদি ভাঃ সদৃশী সা স্যাদ্ ভাসস্তস্য মহাত্মনঃ ॥</p>
<p class="Text">সহস্র সূর্য একসঙ্গে আকাশে উদিত হলে যে প্রকাশ উৎপন্ন হয়, সেই প্রকাশও বিশ্বরূপ পরমাত্মার প্রকাশের কিঞ্চিৎ তুল্য হতে পারে । ১২</p>
<p class="Shlok-Color-2">তত্রৈকস্থং জগৎ কৃৎস্নং প্রবিভক্তমনেকধা ।</p>
<p class="Shlok-Color-2">অপশ্যদ্দেবদেবস্য শরীরে পাণ্ডবস্তদা ॥</p>
<p class="Text">পাণ্ডুপুত্র অর্জুন সেই সময় নানা ভাগে বিভক্ত বিশ্বব্রহ্মাণ্ডকে দেবাদিদেব ভগবান শ্রীকৃষ্ণের শরীরে একস্থানে অবস্থিত দেখলেন । ১৩</p>
<p class="Shlok-Color-2">ততঃ স বিস্ময়াবিষ্টো হৃষ্টরোমা ধনঞ্জয়ঃ ।</p>
<p class="Shlok-Color-2">প্রণম্য শিরসা দেবং কৃতাঞ্জলিরভাষত ॥</p>
<p class="Text">এরপর বিস্ময়াবিষ্ট এবং রোমাঞ্চিত অর্জুন বিশ্বরূপধারী ভগবানকে শ্রদ্ধা-ভক্তিসহ নতমস্তকে প্রণাম করে করজোড়ে বললেন । ১৪</p>
<p class="Uwach">অর্জুন উবাচ</p>
<p class="Shlok-Color-2">পশ্যামি দেবাংস্তব দেব দেহে</p>
<p class="Shlok-Color-2"> সর্বাংস্তথা ভূতবিশেষসঙ্ঘান্ ।</p>
<p class="Shlok-Color-2">ব্রহ্মাণমীশং কমলাসনস্থ-</p>
<p class="Shlok-Color-2">মৃষীংশ্চ সর্বানুরগাংশ্চ দিব্যান্ ॥</p>
<p class="Text">অর্জুন বললেন—হে দেব ! আপনার শরীরে আমি সমস্ত দেবতা এবং বহুবিধ ভূত সমুদয়, কমলাসনে অধিষ্ঠিত সৃষ্টিকর্তা ব্রহ্মাকে, মহাদেবকে এবং সমস্ত ঋষি ও দিব্য সর্পগণকে দেখতে পাচ্ছি । ১৫</p>
<p class="Shlok-Color-2">অনেকবাহূদরবক্ত্রনেত্রং</p>
<p class="Shlok-Color-2">পশ্যামি ত্বাং সর্বতোঽনন্তরূপম্ ।</p>
<p class="Shlok-Color-2">নান্তং ন মধ্যং ন পুনস্তবাদিং</p>
<p class="Shlok-Color-2">পশ্যামি বিশ্বেশ্বর বিশ্বরূপ ॥</p>
<p class="Text">হে বিশ্বপতি ! আপনার বহু বাহু, বহু উদর, বহু মুখ এবং বহু নেত্র বিশিষ্ট এবং সব দিকেই অনন্তরূপযুক্ত বিরাট মূর্তি দেখছি । হে বিশ্বরূপ ! আমি আপনার অন্ত, মধ্য এবং আদি দেখতে পাচ্ছি না । ১৬</p>
<p class="Shlok-Color-2">কিরীটিনং গদিনং চক্রিণঞ্চ</p>
<p class="Shlok-Color-2"> তেজোরাশিং সর্বতো দীপ্তিমন্তম্ ।</p>
<p class="Shlok-Color-2">পশ্যামি ত্বাং দুর্নিরীক্ষ্যং সমন্তাদ্</p>
<p class="Shlok-Color-2">দীপ্তানলার্কদু্যতিমপ্রমেয়ম্ ॥</p>
<p class="Text">আপনাকে আমি কিরীটি, গদা ও চক্রধারী, সর্বত্র দীপ্তিমান, তেজঃপুঞ্জরূপ, প্রজ্বলিত অগ্নি ও সূের্যর ন্যায় জ্যোতিসম্পন্ন, দুর্নিরীক্ষ্য এবং সর্বত্র অপ্রমেয়স্বরূপ দেখছি । ১৭</p>
<p class="Shlok-Color-2">ত্বমক্ষরং পরমং বেদিতব্যং</p>
<p class="Shlok-Color-2"> ত্বমস্য বিশ্বস্য পরং নিধানম্ ।</p>
<p class="Shlok-Color-2">ত্বমব্যয়ঃ শাশ্বতধর্মগোপ্তা</p>
<p class="Shlok-Color-2"> সনাতনস্ত্বং পুরুষো মতো মে ॥</p>
<p class="Text">আপনি পরম ব্রহ্ম ও একমাত্র জ্ঞাতব্য । আপনি জগতের পরম আশ্রয় ও সনাতন ধর্মের রক্ষক, আপনিই অবিনাশী সনাতন পুরুষ, এই আমার মত । ১৮</p>
<p class="Shlok-Color-2">অনাদিমধ্যান্তমনন্তবীর্য-</p>
<p class="Shlok-Color-2">মনন্তবাহুং শশিসূর্যনেত্রম্ ।</p>
<p class="Shlok-Color-2">পশ্যামি ত্বাং দীপ্তহুতাশবক্ত্রং</p>
<p class="Shlok-Color-2">স্বতেজসা বিশ্বমিদং তপন্তম্ ॥</p>
<p class="Text">আপনাকে আমি আদি, মধ্য ও অন্তহীনরূপে দেখছি, আপনি অনন্ত শক্তিসম্পন্ন ও অসংখ্য বাহুবিশিষ্ট, চন্দ্র ও সূর্য আপনার নেত্র, মুখ প্রজ্বলিত অগ্নির ন্যায় এবং স্বীয় তেজে এই বিশ্বকে আপনি সন্তপ্ত করছেন । ১৯</p>
<p class="Shlok-Color-2">দ্যাবাপৃথিব্যোরিদমন্তরং হি</p>
<p class="Shlok-Color-2">ব্যাপ্তং ত্বয়ৈকেন দিশশ্চ সর্বাঃ ।</p>
<p class="Shlok-Color-2">দৃষ্ট্বাদ্ভুতং রূপমুগ্রং তবেদং</p>
<p class="Shlok-Color-2">লোকত্রয়ং প্রব্যথিতং মহাত্মন্ ॥</p>
<p class="Text">হে মহাত্মন্ ! স্বর্গ ও মর্ত্যের মধ্যবর্তী অন্তরীক্ষ এবং সর্বদিক আপনি পরিব্যাপ্ত করে আছেন । আপনার এই অলৌকিক ও উগ্র রূপ দেখে ত্রিলোক অত্যন্ত ভীত হচ্ছে । ২০</p>
<p class="Shlok-Color-2">অমী হি ত্বাং সুরসঙ্ঘা বিশন্তি</p>
<p class="Shlok-Color-2">কেচিদ্ভীতাঃ প্রাঞ্জলয়ো গৃণন্তি ।</p>
<p class="Shlok-Color-2">স্বস্তীতু্যক্ত্বা মহর্ষিসিদ্ধসঙ্ঘাঃ</p>
<p class="Shlok-Color-2">স্তুবন্তি ত্বাং স্তুতিভিঃ পুষ্কলাভিঃ ॥</p>
<p class="Text">ওই দেবগণ আপনাতেই প্রবিষ্ট হচ্ছেন । কেউ কেউ ভীত হয়ে করজোড়ে আপনার গুণগান করছেন এবং মহর্ষি ও সিদ্ধগণ ‘জগতের কল্যাণ হোক’ বলে বহু স্তুতিবাক্য দ্বারা আপনার স্তব করছেন । ২১</p>
<p class="Shlok-Color-2">রুদ্রাদিত্যা বসবো যে চ সাধ্যা</p>
<p class="Shlok-Color-2">বিশ্বেঽশ্বিনৌ মরুতশ্চোষ্মপাশ্চ ।</p>
<p class="Shlok-Color-2">গন্ধর্বযক্ষাসুরসিদ্ধসঙ্ঘা</p>
<p class="Shlok-Color-2"> বীক্ষন্তে ত্বাং বিস্মিতাশ্চৈব সর্বে ॥</p>
<p class="Text">একাদশ রুদ্র ও দ্বাদশ আদিত্য, অষ্ট বসু, সাধ্যগণ, বিশ্বদেবগণ, অশ্বিনীকুমারদ্বয়, মরুদ্গণ, পিতৃগণ এবং গন্ধর্ব, যক্ষ, রাক্ষস ও সিদ্ধগণ সকলেই বিস্মিত হয়ে আপনাকে দেখছেন । ২২</p>
<p class="Shlok-Color-2">রূপং মহত্তে বহুবক্ত্রনেত্রং</p>
<p class="Shlok-Color-2"> মহাবাহো বহুবাহূরুপাদম্ ।</p>
<p class="Shlok-Color-2">বহূদরং বহুদংষ্ট্রাকরালং</p>
<p class="Shlok-Color-2">দৃষ্ট্বা লোকাঃ প্রব্যথিতাস্তথাহম্ ॥</p>
<p class="Text">হে মহাবাহো ! আপনার বহু মুখ, বহু চক্ষু, বহু বাহু, বহু উরু, বহু চরণ, বহু উদর এবং ভয়ানক দন্তযুক্ত বিকট রূপ দেখে সমস্ত লোক অত্যন্ত ভীত হচ্ছে এবং আমিও অতিশয় ভীত হচ্ছি । ২৩</p>
<p class="Shlok-Color-2">নভস্পৃশং দীপ্তমনেকবর্ণং</p>
<p class="Shlok-Color-2">ব্যাত্তাননং দীপ্তবিশালনেত্রম্ ।</p>
<p class="Shlok-Color-2">দৃষ্ট্বা হি ত্বাং প্রব্যথিতান্তরাত্মা</p>
<p class="Shlok-Color-2">ধৃতিং ন বিন্দামি শমঞ্চ বিষ্ণো ॥</p>
<p class="Text">কারণ হে বিষ্ণো ! আকাশস্পর্শকারী, তেজোময়, নানাবর্ণবিশিষ্ট, বিস্ফারিত মুখমণ্ডল তথা জাজ্বল্যমান বিশাল চক্ষুবিশিষ্ট আপনাকে দেখে আমি ভীত হচ্ছি এবং ধৈর্য ও শান্তি পাচ্ছি না । ২৪</p>
<p class="Shlok-Color-2">দংষ্ট্রাকরালানি চ তে মুখানি</p>
<p class="Shlok-Color-2">দৃষ্ট্বৈব কালানলসন্নিভানি ।</p>
<p class="Shlok-Color-2">দিশো ন জানে ন লভে চ শর্ম</p>
<p class="Shlok-Color-2">প্রসীদ দেবেশ জগন্নিবাস ॥</p>
<p class="Text">বিকট দন্তদ্বারা বিকৃত এবং প্রলয়াগ্নিসম প্রজ্বলিত আপনার মুখ দেখে আমি দিশাহারা হচ্ছি, শান্তি পাচ্ছি না । হে দেবেশ ! হে জগন্নিবাস ! আপনি আমার প্রতি প্রসন্ন হোন । ২৫</p>
<p class="Shlok-Color-2">অমী চ ত্বাং ধৃতরাষ্ট্রস্য পুত্রাঃ</p>
<p class="Shlok-Color-2">সর্বে সহৈবাবনিপালসঙ্ঘৈঃ ।</p>
<p class="Shlok-Color-2">ভীষ্মো দ্রোণঃ সূতপুত্রস্তথাসৌ</p>
<p class="Shlok-Color-2"> সহাস্মদীয়ৈরপি যোধমুখ্যৈঃ ॥</p>
<p class="Shlok-Color-2">বক্ত্রাণি তে ত্বরমাণা বিশন্তি</p>
<p class="Shlok-Color-2">দংষ্ট্রাকরালানি ভয়ানকানি ।</p>
<p class="Shlok-Color-2">কেচিদ্বিগ্না দশনান্তরেষু</p>
<p class="Shlok-Color-2"> সংদৃশ্যন্তে চূর্ণিতৈরুত্তমাঙ্গৈঃ ॥</p>
<p class="Text">রাজন্যবর্গসহ ঐসব ধৃতরাষ্ট্রের পুত্রগণ এবং পিতামহ ভীষ্ম, দ্রোণাচার্য, কর্ণ এবং আমাদের পক্ষের প্রধান যোদ্ধাগণসহ সকলেই আপনার দংষ্ট্রাকরাল ভীষণ মুখগহ্বরে সবেগে প্রবেশ করছেন । কারও চূর্ণিত মস্তক খণ্ড আপনার দাঁতের ফাঁকে ফাঁকে লেগে রয়েছে দেখছি । ২৬-২৭</p>
<p class="Shlok-Color-2">যথা নদীনাং বহবোঽম্বুবেগাঃ</p>
<p class="Shlok-Color-2">সমুদ্রমেবাভিমুখা দ্রবন্তি ।</p>
<p class="Shlok-Color-2">তথা তবামী নরলোকবীরা</p>
<p class="Shlok-Color-2">বিশন্তি বক্তাণ্যভিবিজ্বলন্তি ॥</p>
<p class="Text">যেমন নদীসমূহের বহু জলপ্রবাহ সমুদ্রাভিমুখে যায় অর্থাৎ দ্রুতবেগে সমুদ্রে প্রবেশ করে, তেমনই এই বীরপুরুষগণও আপনার প্রজ্বলিত মুখবিবরে প্রবেশ করছেন । ২৮</p>
<p class="Shlok-Color-2">যথা প্রদীপ্তং জ্বলনং পতঙ্গা</p>
<p class="Shlok-Color-2"> বিশন্তি নাশায় সমৃদ্ধবেগাঃ ।</p>
<p class="Shlok-Color-2">তথৈব নাশায় বিশন্তি লোকা-</p>
<p class="Shlok-Color-2"> স্তবাপি বক্ত্রাণি সমৃদ্ধবেগাঃ ॥</p>
<p class="Text">যেমন পতঙ্গসমূহ অতিবেগে ধাবিত হয়ে মরণের জন্য জ্বলন্ত অগ্নিতে প্রবেশ করে, তেমনি এইসব লোকও মৃত্যুর জন্যই অতিবেগে ধাবমান হয়ে আপনার মুখগহ্বরে প্রবেশ করছেন । ২৯</p>
<p class="Shlok-Color-2">লেলিহ্যসে গ্রসমানঃ সমন্তাৎ</p>
<p class="Shlok-Color-2">লোকান্ সমগ্রান্ বদনৈর্জ্বলদ্ভিঃ ।</p>
<p class="Shlok-Color-2">তেজোভিরাপূর্য জগৎ সমগ্রং</p>
<p class="Shlok-Color-2">ভাসস্তবোগ্রাঃ প্রতপন্তি বিষ্ণো ॥</p>
<p class="Text">আপনি সকল লোককে জ্বলন্ত মুখবিবরে গ্রাস করে সব দিকে জিহ্বা দ্বারা লেহন করছেন । হে বিষ্ণো ! আপনার তীব্র প্রভা সমস্ত জগৎকে তেজোরাশি দ্বারা পূর্ণ করে সন্তপ্ত করছে । ৩০</p>
<p class="Shlok-Color-2">আখ্যাহি মে কো ভবানুগ্ররূপো</p>
<p class="Shlok-Color-2">নমোঽস্তু তে দেববর প্রসীদ ।</p>
<p class="Shlok-Color-2">বিজ্ঞাতুমিচ্ছামি ভবন্তমাদ্যং</p>
<p class="Shlok-Color-2"> ন হি প্রজানামি তব প্রবৃত্তিম্ ॥</p>
<p class="Text">আপনি আমাকে বলুন, এই উগ্ররূপে আপনি কে ? হে দেবশ্রেষ্ঠ ! আপনাকে আমি প্রণাম করি । আপনি প্রসন্ন হোন । আদিপুরুষ আপনাকে আমি বিশেষভাবে জানতে ইচ্ছা করি, কারণ আপনার কী প্রবৃত্তি তা আমি জানি না । ৩১</p>
<p class="Text para-style-override-4">শ্রীভগবানুবাচ</p>
<p class="Shlok-Color-2">কালোঽস্মি লোকক্ষয়কৃৎ প্রবৃদ্ধো</p>
<p class="Shlok-Color-2">লোকান্ সমাহর্তুমিহ প্রবৃত্তঃ ।</p>
<p class="Shlok-Color-2">ঋতেঽপি ত্বাং ন ভবিষ্যন্তি সর্বে</p>
<p class="Shlok-Color-2">যেঽবস্থিতাঃ প্রত্যনীকেষু যোধাঃ ॥</p>
<p class="Text">ভগবান শ্রীকৃষ্ণ বললেন—আমি লোকনাশকারক প্রবৃদ্ধ কাল । এখন এই লোক সংহার করতে প্রবৃত্ত হয়েছি । তুমি যদি যুদ্ধ না-ও করো, প্রতিপক্ষের যোদ্ধাগণ কেউই জীবিত থাকবে না অর্থাৎ এঁদের বিনাশ হবেই । ৩২</p>
<p class="Shlok-Color-2">তস্মাত্ত্বমুত্তিষ্ঠ যশো লভস্ব</p>
<p class="Shlok-Color-2">জিত্বা শত্রূন্ ভুক্ষ রাজ্যং সমৃদ্ধম্ ।</p>
<p class="Shlok-Color-2">ময়ৈবৈতে নিহতাঃ পূর্বমেব</p>
<p class="Shlok-Color-2">নিমিত্তমাত্রং ভব সব্যসাচিন্ ॥</p>
<p class="Text">অতএব তুমি যুদ্ধার্থে উত্থিত হও ও যশ লাভ করো এবং শত্রু জয় করে ধন-ধান্যসম্পন্ন রাজ্য ভোগ করো । এই যোদ্ধাদের আমি পূর্বেই বধ করেছি । হে সব্যসাচী(১) ! তুমি কেবল নিমিত্তমাত্র হও । ৩৩</p>
<p class="Footnotes">(১)বাম হস্তেও বাণ নিক্ষেপে অভ্যস্ত হওয়ায় অর্জুনের অপর নাম ‘সব্যসাচী’ ।</p>
<p class="Shlok-Color-2">দ্রোণঞ্চ ভীষ্মঞ্চ জয়দ্রথঞ্চ</p>
<p class="Shlok-Color-2">কর্ণং তথান্যানপি যোধবীরান্ ।</p>
<p class="Shlok-Color-2">ময়া হতাংস্ত্বং জহি মা ব্যথিষ্ঠা</p>
<p class="Shlok-Color-2">যুধ্যস্ব জেতাসি রণে সপত্নান্ ॥</p>
<p class="Text">ভীষ্ম, দ্রোণ, কর্ণ, জয়দ্রথ এবং অন্যান্য বীর যোদ্ধাদের আমি পূর্বেই নিহত করেছি, সেই মৃতদেরই তুমি বধ করো । ভয় করো না । তুমি নিশ্চয়ই যুদ্ধে শত্রুদের জয় করবে । অতএব যুদ্ধ করো । ৩৪</p>
<p class="Uwach">সঞ্জয় উবাচ</p>
<p class="Shlok-Color-2">এতচ্ছ্রুত্বা বচনং কেশবস্য</p>
<p class="Shlok-Color-2">কৃতাঞ্জলির্বেপমানঃ কিরীটী ।</p>
<p class="Shlok-Color-2">নমস্কৃত্বা ভূয় এবাহ কৃষ্ণং</p>
<p class="Shlok-Color-2">সগদ্গদং ভীতভীতঃ প্রণম্য ॥</p>
<p class="Text">সঞ্জয় বললেন—কেশবের এই কথা শুনে মুকুটধারী অর্জুন কম্পিত দেহে হাত জোড় করে শ্রীকৃষ্ণকে প্রণাম করলেন এবং অত্যন্ত ভীত হয়ে পুনরায় প্রণাম করে গদ্গদ স্বরে বললেন । ৩৫</p>
<p class="Uwach">অর্জুন উবাচ</p>
<p class="Shlok-Color-2">স্থানে হৃষীকেশ তব প্রকীর্ত্যা</p>
<p class="Shlok-Color-2">জগৎ প্রহৃষ্যত্যনুরজ্যতে চ ।</p>
<p class="Shlok-Color-2">রক্ষাংসি ভীতানি দিশো দ্রবন্তি</p>
<p class="Shlok-Color-2">সর্বে নমস্যন্তি চ সিদ্ধসঙ্ঘান্ ॥</p>
<p class="Text">অর্জুন বললেন—হে হৃষীকেশ ! আপনার মাহাত্ম্য কীর্তনে সমস্ত জগৎ আনন্দিত ও আপনার প্রতি অনুরক্ত হচ্ছে । ভীতসন্ত্রস্ত হয়ে রাক্ষসেরা নানাদিকে ধাবিত হচ্ছে ও সিদ্ধগণ আপনাকে নমস্কার জানাচ্ছেন । এই সমস্ত খুবই যুক্তিযুক্ত । ৩৬</p>
<p class="Shlok-Color-2">কস্মাচ্চ তে ন নমেরন্ মহাত্মন্</p>
<p class="Shlok-Color-2">গরীয়সে ব্রহ্মণোঽপ্যাদিকর্ত্রে ।</p>
<p class="Shlok-Color-2">অনন্ত দেবেশ জগন্নিবাস</p>
<p class="Shlok-Color-2"> ত্বমক্ষরং সদসৎ তৎ পরং যৎ ॥</p>
<p class="Text">হে মহাত্মন্ ! ব্রহ্মারও আদি তথা সর্বোত্তম আপনাকে কেনই বা সকলে প্রণাম করবে না ? হে অনন্ত ! হে দেবেশ ! হে জগন্নিবাস ! যা সৎ, যা অ-সৎ তাও আপনি এবং এই উভয়ের অতীত যে সচ্চিদানন্দঘন ব্রহ্ম, তাও আপনি । ৩৭</p>
<p class="Shlok-Color-2">ত্বমাদিদেবঃ পুুরুষঃ পুরাণ-</p>
<p class="Shlok-Color-2">স্ত্বমস্য বিশ্বস্য পরং নিধানম্ ।</p>
<p class="Shlok-Color-2">বেত্তাসি বেদ্যঞ্চ পরঞ্চ ধাম</p>
<p class="Shlok-Color-2">ত্বয়া ততং বিশ্বমনন্তরূপ ॥</p>
<p class="Text">আপনি আদিদেব ও অনাদি পুরুষ, আপনি এই জগতের পরম আশ্রয় এবং জ্ঞাতা ও জ্ঞাতব্য, আপনি পরমধাম । হে অনন্তরূপ ! আপনিই জগৎকে পরিব্যাপ্ত করে আছেন । ৩৮</p>
<p class="Shlok-Color-2">বায়ুর্যমোঽগ্নির্বরুণঃ শশাঙ্কঃ</p>
<p class="Shlok-Color-2">প্রজাপতিস্ত্বং প্রপিতামহশ্চ ।</p>
<p class="Shlok-Color-2">নমো নমস্তেঽস্তু সহস্রকৃত্বঃ</p>
<p class="Shlok-Color-2">পুনশ্চ ভূয়োঽপি নমো নমস্তে ॥</p>
<p class="Text">আপনি বায়ু, যম, অগ্নি, বরুণ, চন্দ্র আপনি প্রজাপতি ব্রহ্মা এবং ব্রহ্মারও পিতা । আপনাকে সহস্রবার প্রণাম করি । আপনাকে পুনরায় প্রণাম করি । আপনাকে বারবার প্রণাম করি । ৩৯</p>
<p class="Shlok-Color-2">নমঃ পুরস্তাদথ পৃষ্ঠতস্তে</p>
<p class="Shlok-Color-2">নমোঽস্তু তে সর্বত এব সর্ব ।</p>
<p class="Shlok-Color-2">অন্তনবীর্যামিতবিক্রমস্ত্বং</p>
<p class="Shlok-Color-2"> সর্বং সমাপ্নোষি ততোঽসি সর্বঃ ।।</p>
<p class="Text">হে অনন্ত সামর্থ্যসম্পন্ন ! আপনাকে সম্মুখে প্রণাম, পশ্চাতে প্রণাম ! সর্বদিক হতে প্রণাম । হে সর্বাত্মন্ ! অসীম পরাক্রমশালী আপনি সমগ্র জগৎ পরিব্যাপ্ত করে আছেন, অতএব আপনিই সর্বস্বরূপ । ৪০</p>
<p class="Shlok-Color-2">সখেতি মত্বা প্রসভং যদুক্তং</p>
<p class="Shlok-Color-2">হে কৃষ্ণ হে যাদব হে সখেতি ।</p>
<p class="Shlok-Color-2">অজানতা মহিমানং তবেদং</p>
<p class="Shlok-Color-2">ময়া প্রমাদাৎ প্রণয়েন বাপি ॥</p>
<p class="Shlok-Color-2">যচ্চাবহাসার্থমসৎকৃতোঽসি</p>
<p class="Shlok-Color-2">বিহারশয্যাসনভোজনেষু ।</p>
<p class="Shlok-Color-2">একোঽথবাপ্যচ্যুত তৎসমক্ষং</p>
<p class="Shlok-Color-2">তৎ ক্ষাময়ে ত্বামহমপ্রমেয়ম্ ॥</p>
<p class="Text">আপনার এই মাহাত্ম্য না জেনে আপনাকে সখা মনে করে প্রণয়বশতঃ বা প্রমাদবশতঃ আমি ‘হে কৃষ্ণ !’ ‘হে যাদব !’ ‘হে সখে !’—এই বলে অবুঝের মতো আপনাকে সম্বোধন করেছি । হে অচ্যুত ! উপহাসচ্ছলে আহার, বিহার, আসন এবং শয়নের সময় একাকী বা অন্য সখাদের সমক্ষে আপনাকে যে অমর্যাদা করেছি, হে অপ্রমেয় ! সেইসব অপরাধের জন্য আমি আপনার কাছে ক্ষমা ভিক্ষা করছি । ৪১-৪২</p>
<p class="Shlok-Color-2">পিতাসি লোকস্য চরাচরস্য</p>
<p class="Shlok-Color-2">ত্বমস্য পূজ্যশ্চ গুরুর্গরীয়ান্ ।</p>
<p class="Shlok-Color-2">ন ত্বৎসমোঽস্ত্যভ্যধিকঃ কুতোঽন্যো</p>
<p class="Shlok-Color-2">লোকত্রয়েঽপ্যপ্রতিমপ্রভাব ॥</p>
<p class="Text">আপনি এই জগৎ চরাচরের পিতা, পূজ্য, গুরুরও গুরু । হে অনুপম প্রভাবশালী ! ত্রিলোকে আপনার সমকক্ষ আর কেউ নেই, তাহলে আপনার হতে শ্রেষ্ঠ আর কে হতে পারে ? ৪৩</p>
<p class="Shlok-Color-2">তস্মাৎ প্রণম্য প্রণিধায় কায়ং</p>
<p class="Shlok-Color-2">প্রসাদয়ে ত্বামহমীশমীড্যম্ ।</p>
<p class="Shlok-Color-2">পিতেব পুত্রস্য সখেব সখ্যুঃ</p>
<p class="Shlok-Color-2"> প্রিয়ঃ প্রিয়ায়ার্হসি দেব সোঢ়ুম্ ॥</p>
<p class="Text">হে প্রভো ! সেইজন্য আপনাকে দণ্ডবৎ প্রণাম করে, সর্বতোভাবে পূজনীয় ঈশ্বরস্বরূপ আপনার প্রসন্নতা আমি প্রার্থনা করছি । হে দেব ! পিতা যেমন পুত্রের, সখা যেমন সখার এবং পতি যেমন তাঁর প্রিয়তমা পত্নীর অপরাধ ক্ষমা করেন—তেমনই আপনিও আমার অপরাধ ক্ষমা করবেন । ৪৪</p>
<p class="Shlok-Color-2">অদৃষ্টপূর্বং হৃষিতোঽস্মি দৃষ্ট্বা</p>
<p class="Shlok-Color-2">ভয়েন চ প্রব্যথিতং মনো মে ।</p>
<p class="Shlok-Color-2">তদেব মে দর্শয় দেবরূপং</p>
<p class="Shlok-Color-2">প্রসীদ দেবেশ জগন্নিবাস ॥</p>
<p class="Text">যা পূর্বে কখনও আমি দর্শন করিনি আপনার সেই বিশ্বরূপ দেখে আমি হর্ষান্বিত হচ্ছি, আবার মন ভয়ে ব্যথিত হচ্ছে । অতএব আপনি আপনার সেই চতুর্ভুজ বিষ্ণুরূপই আমাকে দেখান । হে দেবেশ ! হে জগন্নিবাস ! আপনি প্রসন্ন হোন । ৪৫</p>
<p class="Shlok-Color-2">কিরীটিনং গদিনং চক্রহস্ত-</p>
<p class="Shlok-Color-2">মিচ্ছামি ত্বাং দ্রষ্টুমহং তথৈব ।</p>
<p class="Shlok-Color-2">তেনৈব রূপেণ চতুর্ভুজেন</p>
<p class="Shlok-Color-2">সহস্রবাহো ভব বিশ্বমূর্তে ॥</p>
<p class="Text">আমি পূর্বের মতো আপনার মুকুটধারী এবং গদা-চক্রধারী রূপ দর্শন করতে চাই । হে বিশ্বমূের্ত ! হে সহস্রবাহো ! এখন আপনি সেই চতুর্ভুজরূপ ধারণ করুন । ৪৬</p>
<p class="Uwach">শ্রীভগবানুবাচ</p>
<p class="Shlok-Color-2">ময়া প্রসন্নেন তবার্জুনেদং</p>
<p class="Shlok-Color-2">রূপং পরং দর্শিতমাত্মযোগাৎ ।</p>
<p class="Shlok-Color-2">তেজোময়ং বিশ্বমনন্তমাদ্যং</p>
<p class="Shlok-Color-2">যন্মে ত্বদন্যেন ন দৃষ্টপূর্বম্ ॥</p>
<p class="Text">ভগবান শ্রীকৃষ্ণ বললেন—হে অর্জুন ! তোমার প্রতি প্রসন্ন হয়ে স্বীয় ঈশ্বরীয় যোগ প্রভাবে আমার তেজোময়, সকলের আদি-অন্তহীন ও উত্তম বিশ্বরূপ তোমাকে দেখিয়েছি, যা তুমি ছাড়া আগে আর কেউ দেখেনি । ৪৭</p>
<p class="Shlok-Color-2">ন বেদযজ্ঞাধ্যয়নৈর্ন দানৈ-</p>
<p class="Shlok-Color-2">র্ন চ ক্রিয়াভির্ন তপোভিরুগ্রৈঃ ।</p>
<p class="Shlok-Color-2">এবং রূপঃ শক্য অহং নৃলোকে</p>
<p class="Shlok-Color-2">দ্রষ্টুং ত্বদন্যেন কুরুপ্রবীর ॥</p>
<p class="Text">হে অর্জুন ! ইহজগতে আমার এই বিশ্বরূপ বেদ পাঠ বা যজ্ঞের দ্বারা, দান বা ক্রিয়াদির দ্বারা অথবা কঠোর তপস্যার দ্বারাও কেউ দেখতে সক্ষম নয় । একমাত্র তুমিই তা দর্শন করলে । ৪৮</p>
<p class="Shlok-Color-2">মা তে ব্যথা মা চ বিমূঢ়ভাবো</p>
<p class="Shlok-Color-2">দৃষ্ট্বা রূপং ঘোরমীদৃঙ্ মমেদম্ ।</p>
<p class="Shlok-Color-2">ব্যপেতভীঃ প্রীতমনাঃ পুনস্ত্বং</p>
<p class="Shlok-Color-2">তদেব মে রূপমিদং প্রপশ্য ॥</p>
<p class="Text">আমার এই ভয়ঙ্কর বিশ্বরূপ দেখে তুমি ভীত ও ব্যথিত হয়ো না, তোমার মূঢ়ভাবও যেন না হয় ; তুমি ভয় ত্যাগ করে প্রসন্নচিত্তে আমার সেই শঙ্খ-চক্র-গদা-পদ্ম সমন্বিত চতুর্ভুজরূপ পুনরায় দর্শন করো । ৪৯</p>
<p class="Uwach">সঞ্জয় উবাচ</p>
<p class="Shlok-Color-2">ইত্যর্জুনং বাসুদেবস্তথোক্ত্বা</p>
<p class="Shlok-Color-2">স্বকং রূপং দর্শয়ামাস ভূয়ঃ ।</p>
<p class="Shlok-Color-2">আশ্বাসয়ামাস চ ভীতমেনং</p>
<p class="Shlok-Color-2">ভূত্বা পুনঃ সৌম্যবপুর্মহাত্মা ॥</p>
<p class="Text">সঞ্জয় বললেন—ভগবান বাসুদেব অর্জুনকে এই কথা বলে পুনরায় নিজ সেই চতুর্ভুজ রূপ দেখালেন এবং এর পর শ্রীকৃষ্ণ সৌম্যমূর্তি ধারণ করে ভীত অর্জুনকে আশ্বস্ত করলেন । ৫০</p>
<p class="Uwach">অর্জুন উবাচ</p>
<p class="Shlok-Color-2">দৃষ্ট্বেদং মানুষং রূপং তব সৌম্যং জনার্দন ।</p>
<p class="Shlok-Color-2">ইদানীমস্মি সংবৃত্তঃ সচেতাঃ প্রকৃতিং গতঃ ॥</p>
<p class="Text">অর্জুন বললেন—হে জনার্দন ! আপনার এই সৌম্য মনুষ্যরূপ দেখে এখন আমি প্রসন্নচিত্ত ও প্রকৃতিস্থ হলাম এবং নিজ স্বাভাবিক স্থিতি ফিরে পেলাম । ৫১</p>
<p class="Uwach">শ্রীভগবানুবাচ</p>
<p class="Shlok-Color-2">সুদুর্দর্শমিদং রূপং দৃষ্টবানসি যন্মম ।</p>
<p class="Shlok-Color-2">দেবা অপ্যস্য রূপস্য নিত্যং দর্শনকাঙ্ক্ষিণঃ ॥</p>
<p class="Text">ভগবান শ্রীকৃষ্ণ বললেন—তুমি আমার যে চতুর্ভুজ রূপ দর্শন করেছ তার দর্শন পাওয়া বড়ই দুর্লভ । দেবতাগণও সর্বদা এই রূপের দর্শনাকাঙ্ক্ষী । ৫২</p>
<p class="Shlok-Color-2">নাহং বেদৈর্ন তপসা ন দানেন ন চেজ্যয়া ।</p>
<p class="Shlok-Color-2">শক্য এবংবিধো দ্রষ্টুং দৃষ্টবানসি মাং যথা ॥</p>
<p class="Text">আমার যে বিশ্বরূপের দর্শন তুমি করেছ তা বেদাধ্যয়ন, তপস্যা, দান বা যজ্ঞের দ্বারাও সম্ভব নয় । ৫৩</p>
<p class="Shlok-Color-2">ভক্ত্যা ত্বনন্যয়া শক্য অহমেবংবিধোঽর্জুন ।</p>
<p class="Shlok-Color-2">জ্ঞাতুং দ্রষ্টুঞ্চ তত্ত্বেন প্রবেষ্টুঞ্চ পরন্তপ ॥</p>
<p class="Text">হে পরন্তপ অর্জুন ! একনিষ্ঠ ভক্তি(১) দ্বারাই এই প্রকার আমাকে জানতে ও স্বরূপতঃ প্রত্যক্ষ করতে এবং আমাতে প্রবেশ রূপ মোক্ষ লাভ করতে ভক্তগণ সমর্থ হয়, অন্য উপায়ে নয় । ৫৪</p>
<p class="Footnotes">(১)অনন্যা ভক্তির কথা পরবর্তী শ্লোকে বিস্তারিতভাবে বলা হয়েছে ।</p>
<p class="Shlok-Color-2">মৎকর্মকৃন্মৎপরমো মদ্ভক্তঃ সঙ্গবর্জিতঃ ।</p>
<p class="Shlok-Color-2">নির্বৈরঃ সর্বভূতেষু যঃ স মামেতি পাণ্ডব ॥</p>
<p class="Text">হে অর্জুন ! যে-ব্যক্তি আমারই জন্য সমস্ত কর্ম করেন, আমার পরায়ণ হন, আমার ভক্ত হন, আসক্তিশূন্য হন এবং সমস্ত প্রাণীতে বৈরভাব(১) শূন্য হন,—সেই অনন্য ভক্তিযুক্ত পুরুষ আমাকেই প্রাপ্ত হন । ৫৫</p>
<p class="Footnotes">(১)সর্বত্র ভগবদ্বুদ্ধি হওয়ায় ঐ পুরুষের অত্যন্ত অপরাধকারীর প্রতিও বৈর ভাব থাকে না, তাহলে অপরের ক্ষেত্রে আর কী বলার আছে ?</p>
<p class="Chapter-End-Bold">ওঁ তৎসদিতি শ্রীমদ্ভগবদ্গীতাসূপনিষৎসু ব্রহ্মবিদ্যায়াং যোগশাস্ত্রে শ্রীকৃষ্ণার্জুনসংবাদে ‘বিশ্বরূপদর্শনযোগো’ নাম একাদশোঽধ্যায়ঃ ॥</p>
<p class="Chapter-End">ওঁ তৎ সৎ শ্রীমদ্ভগবদ্গীতারূপী উপনিষদ্ তথা ব্রহ্মবিদ্যাবিষয়ক যোগশাস্ত্রে শ্রীকৃষ্ণ-অর্জুন সংবাদে ‘বিশ্বরূপদর্শনযোগ’নামক একাদশ অধ্যায় সম্পূর্ণ হল ।</p>


<p class="Page-Break"> </p>
<p class="Chapter-Heading" id="toc_marker-17">দ্বাদশ অধ্যায়</p>
<p class="Sub-Heading" xml:lang="en-US">ভক্তিযোগ</p>
<p class="Uwach">অর্জুন উবাচ</p>
<p class="Shlok-Color-2">এবং সততযুক্তা যে ভক্তাস্ত্বাং পর্যুপাসতে ।</p>
<p class="Shlok-Color-2">যে চাপ্যক্ষরমব্যক্তং তেষাং কে যোগবিত্তমাঃ ॥</p>
<p class="Text">অর্জুন জিজ্ঞাসা করলেন—হে কৃষ্ণ ! নিরন্তর ভজন-ধ্যানে নিযুক্ত থেকে যে সকল অনন্যচিত্ত ভক্ত সমাহিত চিত্তে সগুণরূপী আপনার উপাসনা করেন এবং অন্য যাঁরা কেবল অবিনাশী সচ্চিদানন্দঘন নিরাকার ব্রহ্মের উপাসনা করেন,—এই উভয় প্রকারের উপাসকগণের মধ্যে কারা শ্রেষ্ঠ যোগবেত্তা ? ১</p>
<p class="Uwach">শ্রীভগবানুবাচ</p>
<p class="Shlok-Color-2">ময্যাবেশ্য মনো যে মাং নিত্যযুক্তা উপাসতে ।</p>
<p class="Shlok-Color-2">শ্রদ্ধয়া পরয়োপেতাস্তে মে যুক্ততমা মতাঃ ॥</p>
<p class="Text">ভগবান শ্রীকৃষ্ণ বললেন—আমাতে মনোনিবেশপূর্বক নিত্য-নিরন্তর ভজন-ধ্যানে নিযুক্ত থেকে যে ভক্তগণ অতি শ্রদ্ধাসহকারে(১) সগুণ পরমেশ্বররূপী আমার উপাসনা করেন, তাঁরাই আমার মতে শ্রেষ্ঠ যোগী । ২</p>
<p class="Footnotes">(১)অর্থাৎ গীতার একাদশ অধ্যায়ের ৫৫তম শ্লোক অনুযায়ী নিত্য আমাতে নিবিষ্টচিত্ত ।</p>
<p class="Shlok-Color-2">যে ত্বক্ষরমনির্দেশ্যমব্যক্তং পর্যুপাসতে ।</p>
<p class="Shlok-Color-2">সর্বত্রগমচিন্ত্যঞ্চ কূটস্থমচলং ধ্রুবম্ ॥</p>
<p class="Shlok-Color-2">সংনিয়ম্যেন্দ্রিয়গ্রামং সর্বত্র সমবুদ্ধয়ঃ ।</p>
<p class="Shlok-Color-2">তে প্রাপ্নুবন্তি মামেব সর্বভূতহিতে রতাঃ ॥</p>
<p class="Text">কিন্তু যাঁরা ইন্দ্রিয়সমূহকে সংযত করে মন-বুদ্ধির অগম্য, সর্বব্যাপী অব্যক্ত স্বরূপ, সর্বদা একরস এবং নিত্য, অচল, নিরাকার, অবিনাশী সচ্চিদানন্দঘন ব্রহ্মের নিরন্তর একাত্মভাবে ধ্যানযুক্ত হয়ে উপাসনা করেন ও সকল প্রাণীর হিতে রত এবং সর্বত্র সমান ভাবসম্পন্ন, তাঁরাও আমাকেই প্রাপ্ত হন । ৩-৪</p>
<p class="Shlok-Color-2">ক্লেশোঽধিকতরস্তেষামব্যক্তাসক্তচেতসাম্ ।</p>
<p class="Shlok-Color-2">অব্যক্তা হি গতির্দুঃখং দেহবদ্ভিরবাপ্যতে ॥</p>
<p class="Text">সেই সচ্চিদানন্দঘন নিরাকার ব্রহ্মে নিবিষ্টচিত্ত ব্যক্তিদের সাধনায় অধিক ক্লেশ হয় ; কারণ দেহাভিমানীদের পক্ষে অব্যক্ত বিষয়ক গতি প্রাপ্ত হওয়া অতিশয় কষ্টকর । ৫</p>
<p class="Shlok-Color-2">যে তু সর্বাণি কর্মাণি ময়ি সন্ন্যস্য মৎপরাঃ ।</p>
<p class="Shlok-Color-2">অনন্যেনৈব যোগেন মাং ধ্যায়ন্ত উপাসতে ॥</p>
<p class="Text">কিন্তু যে সকল মদ্গত ভক্ত সমস্ত কর্ম আমাতে সমর্পণ করে সগুণরূপে আমাকে অনন্য ভক্তিযোগের দ্বারা উপাসনা ও ধ্যান করেন(১) । ৬</p>
<p class="Footnotes">(১)এই শ্লোকটির বিশেষ অর্থ জানার জন্য গীতার একাদশ অধ্যায়ের ৫৫তম শ্লোক দ্রষ্টব্য ।</p>
<p class="Shlok-Color-2">তেষামহং সমুদ্ধর্তা মৃত্যুসংসারসাগরাৎ ।</p>
<p class="Shlok-Color-2">ভবামি নচিরাৎ পার্থ ময্যাবেশিতচেতসাম্ ॥</p>
<p class="Text">হে অর্জুন ! সেই সকল মদ্গতচিত্ত ভক্তকে আমি অতি শীঘ্রই মৃত্যুরূপ সংসার-সাগর হতে উদ্ধার করি । ৭</p>
<p class="Shlok-Color-2">ময্যেব মন আধৎস্ব ময়ি বুদ্ধিং নিবেশয় ।</p>
<p class="Shlok-Color-2">নিবসিষ্যসি ময্যেব অত ঊর্ধ্বং ন সংশয়ঃ ॥</p>
<p class="Text">আমাতে মন সমাহিত করো, আমাতেই বুদ্ধি নিবিষ্ট করো । এইরূপ করলে তুমি অতঃপর নিশ্চয়ই মৎস্বরূপে স্থিতিলাভ করবে, এতে কোনও সন্দেহ নেই । ৮</p>
<p class="Shlok-Color-2">অথ চিত্তং সমাধাতুং ন শক্নোষি ময়ি স্থিরম্ ।</p>
<p class="Shlok-Color-2">অভ্যাসযোগেন ততো মামিচ্ছাপ্তুং ধনঞ্জয় ॥</p>
<p class="Text">যদি তুমি মনকে আমাতে স্থিরভাবে সমাহিত করতে না পারো, তা হলে হে অর্জুন ! অভ্যাসযোগের(১) দ্বারা আমাকে লাভ করতে চেষ্টা করো । ৯</p>
<p class="Footnotes">(১)ভগবানের নাম এবং গুণ শ্রবণ, কীর্তন, মনন এবং শ্বাস দ্বারা জপ এবং ভগবৎপ্রাপ্তিবিষয়ক শাস্ত্রাদির পঠন-পাঠন ইত্যাদি ভগবৎপ্রাপ্তির জন্য করা নিরন্তর সাধনাকে বলা হয় ‘অভ্যাস’ ।</p>
<p class="Shlok-Color-2">অভ্যাসেঽপ্যসমর্থোঽসি মৎকর্মপরমো ভব ।</p>
<p class="Shlok-Color-2">মদর্থমপি কর্মাণি কুর্বন্ সিদ্ধিমবাপ্স্যসি ॥</p>
<p class="Text">যদি তুমি এই প্রকার অভ্যাসেও অসমর্থ হও, তবে শুধুমাত্র আমার জন্যই কর্ম করো(২) । কারণ আমার জন্য কর্ম করতঃ তুমি আমাকে প্রাপ্ত হবে (সিদ্ধিলাভ করবে) । ১০</p>
<p class="Footnotes">(২)স্বার্থত্যাগ করে এবং পরমেশ্বরকেই পরম আশ্রয় ও পরম গতি মনে করে নিষ্কামভাবে পতিব্রতা রমণীর ন্যায় কায়মনো-বাক্যে পরমেশ্বরেরই জন্য যজ্ঞ-দান-তপস্যা ইত্যাদি সব কর্তব্য-কর্ম করাকেই ‘ভগবদর্থে কর্মপরায়ণ হওয়া’ বলা হয় ।</p>
<p class="Shlok-Color-2">অথৈতদপ্যশক্তোঽসি কর্তুং মদ্যোগমাশ্রিতঃ ।</p>
<p class="Shlok-Color-2">সর্বকর্মফলত্যাগং ততঃ কুরু যতাত্মবান্ ॥</p>
<p class="Text">আর যদি তুমি এও করতে অসমর্থ হও, তবে মন-বুদ্ধি সংযমপূর্বক আমাতে সর্বকর্ম সমর্পণরূপ যোগ আশ্রয় করে সমস্ত কর্মের ফল ত্যাগ(১) করো । ১১</p>
<p class="Footnotes">(১)গীতার নবম অধ্যায়ের ২৭ নম্বর শ্লোকে এর বিস্তারিত বিবরণ দ্রষ্টব্য ।</p>
<p class="Shlok-Color-2">শ্রেয়ো হি জ্ঞানমভ্যাসাৎ জ্ঞানাদ্ধ্যানং বিশিষ্যতে ।</p>
<p class="Shlok-Color-2">ধ্যানাৎ কর্মফলত্যাগস্ত্যাগাচ্ছান্তিরনন্তরম্ ॥</p>
<p class="Text">মর্ম না জেনে শুধুমাত্র অভ্যাস করা থেকে জ্ঞান শ্রেষ্ঠ ; জ্ঞান থেকে পরমেশ্বরের স্বরূপের ধ্যান শ্রেষ্ঠ ; ধ্যান অপেক্ষা সর্বকর্মের ফল ত্যাগ(২) শ্রেষ্ঠ ; কারণ ত্যাগের দ্বারা অবিলম্বেই পরমশান্তি লাভ হয় । ১২</p>
<p class="Footnotes">(২)যে ব্যক্তি কেবলমাত্র ভগবদর্থে কর্ম করেন তার ভগবানে প্রেম, শ্রদ্ধা এবং তাঁর চিন্তা অনুক্ষণ বজায় থাকে । সেইজন্য ধ্যান অপেক্ষা ‘কর্মফলের ত্যাগ’কে শ্রেষ্ঠ বলা হয়েছে ।</p>
<p class="Shlok-Color-2">অদ্বেষ্টা সর্বভূতানাং মৈত্রঃ করুণ এব চ ।</p>
<p class="Shlok-Color-2">নির্মমো নিরহঙ্কারঃ সমদুঃখসুখঃ ক্ষমী ॥</p>
<p class="Shlok-Color-2">সন্তুষ্টঃ সততং যোগী যতাত্মা দৃঢ়নিশ্চয়ঃ ।</p>
<p class="Shlok-Color-2">ময্যর্পিতমনোবুদ্ধিের্যা মদ্ভক্তঃ স মে প্রিয়ঃ ॥</p>
<p class="Text">যিনি সর্বভূতে দ্বেষহীন, স্বার্থপরতারহিত, সর্বভূতে প্রেমভাবাপন্ন, হেতুরহিতভাবেই দয়ালু, মমত্ববুদ্ধি-শূন্য, নিরহঙ্কার সুখে-দুঃখে সমভাবাপন্ন, ক্ষমাশীল অর্থাৎ অপরাধীকেও যিনি অভয় দান করেন, সদা সন্তুষ্ট, সদা সমাহিত চিত্ত, সদা সংযতস্বভাব, সদা আমার প্রতি দৃঢ়-নিশ্চয়যুক্ত, যাঁর মন-বুদ্ধি আমাতে অর্পিত, তিনি আমার প্রিয় ভক্ত । ১৩-১৪</p>
<p class="Shlok-Color-2">যস্মান্নোদ্বিজতে লোকো লোকান্নোদ্বিজতে চ যঃ ।</p>
<p class="Shlok-Color-2">হর্ষামর্ষভয়োদ্বেগৈর্মুক্তো যঃ স চ মে প্রিয়ঃ ॥</p>
<p class="Text">যিনি কাকেও উদ্বিগ্ন করেন না, যিনি কারও দ্বারা উদ্বিগ্ন হন না এবং যিনি হর্ষ, অমর্ষ,(১) ভয় ও উদ্বেগ হতে মুক্ত, তিনি আমার প্রিয় ভক্ত । ১৫</p>
<p class="Footnotes">(১)অপরের উন্নতি দেখে জ্বালা বোধ করাকে ‘অমর্ষ’ বলা হয় ।</p>
<p class="Shlok-Color-2">অনপেক্ষঃ শুচির্দক্ষ উদাসীনো গতব্যথঃ ।</p>
<p class="Shlok-Color-2">সর্বারম্ভপরিত্যাগী যো মদ্ভক্তঃ স মে প্রিয়ঃ ॥</p>
<p class="Text">যিনি নিঃস্পৃহ, বাহ্যাভন্তর শুচি,(১) দক্ষ, পক্ষপাত-শূন্য, ভয় হতে মুক্ত এবং সকাম কর্মের অনুষ্ঠানে বিরত, তিনি আমার প্রিয় ভক্ত । ১৬</p>
<p class="Footnotes">(১)গীতার ত্রয়োদশ অধ্যায়ের ৭ম শ্লোকের টিপ্পনীতে এর বিস্তারিত বিবরণ দ্রষ্টব্য ।</p>
<p class="Shlok-Color-2">যো ন হৃষ্যতি ন দ্বেষ্টি ন শোচতি ন কাঙ্ক্ষতি ।</p>
<p class="Shlok-Color-2">শুভাশুভপরিত্যাগী ভক্তিমান্ যও স মে প্রিয়ঃ ॥</p>
<p class="Text">যিনি ইষ্ট প্রাপ্তিতে হৃষ্ট হন না, অনিষ্ট প্রাপ্তিতে দ্বেষ করেন না, প্রিয়বিয়োগে শোক করেন না, অপ্রাপ্ত ইষ্টবস্তু আকাঙ্ক্ষা করেন না এবং শুভ ও অশুভ সমস্ত কর্ম পরিত্যাগ করেছেন তিনি আমার প্রিয় ভক্ত । ১৭</p>
<p class="Shlok-Color-2">সমঃ শত্রৌ চ মিত্রে চ তথা মানাপমানয়োঃ ।</p>
<p class="Shlok-Color-2">শীতোষ্ণসুখদুঃখেষু সমঃ সঙ্গবিবর্জিতঃ ॥</p>
<p class="Text">যিনি শত্রু ও মিত্রে, মান ও অপমানে সমবুদ্ধি, শীত ও উষ্ণে এবং সুখ-দুঃখাদি দ্বন্দ্বে নির্বিকার ও আসক্তিশূন্য, ১৮</p>
<p class="Shlok-Color-2">তুল্যনিন্দাস্তুতিের্মনী সন্তুষ্টো যেন কেনচিৎ ।</p>
<p class="Shlok-Color-2">অনিকেতঃ স্থিরমতির্ভক্তিমান্ মে প্রিয়ো নরঃ ॥</p>
<p class="Text">যিনি নিন্দা ও স্তুতিতে সমবুদ্ধি, সংযতবাক্, জীবন-নির্বাহে যা পাওয়া যায় তাতেই সন্তুষ্ট এবং গৃহাদিতে মমতাশূন্য—এরূপ স্থিরবুদ্ধিবিশিষ্ট ভক্তিমান পুরুষ আমার প্রিয় । ১৯</p>
<p class="Shlok-Color-2">যে তু ধর্ম্যামৃতমিদং যথোক্তং পর্যুপাসতে ।</p>
<p class="Shlok-Color-2">শ্রদ্দধানা মৎপরমা ভক্তাস্তেঽতীব মে প্রিয়াঃ ॥</p>
<p class="Text">কিন্তু যে সকল শ্রদ্ধাবান(১) ব্যক্তি মৎপরায়ণ হয়ে উক্তপ্রকার অমৃততুল্য ধর্ম ভক্তিপূর্বক অনুষ্ঠান করেন সেই সকল ভক্ত আমার অত্যন্ত প্রিয় । ২০</p>
<p class="Footnotes">(১)বেদ, শাস্ত্র, মহাত্মা, গুরুজন ও ঈশ্বরের বচনে প্রত্যক্ষের ন্যায় বিশ্বাস রাখাকেই বলা হয় ‘শ্রদ্ধা’ ।</p>
<p class="Chapter-End-Bold">ওঁ তৎসদিতি শ্রীমদ্ভগবদ্গীতাসূপনিষৎসু ব্রহ্মবিদ্যায়াং যোগশাস্ত্রে শ্রীকৃষ্ণার্জুনসংবাদে ভক্তিযোগো নাম দ্বাদশোঽধ্যায়ঃ ॥</p>
<p class="Chapter-End">ওঁ তৎ সৎ শ্রীমদ্ভগবদ্গীতারূপী উপনিষদ্ তথা ব্রহ্মবিদ্যাবিষয়ক যোগশাস্ত্রে শ্রীকৃষ্ণ-অর্জুন সংবাদে ‘ভক্তিযোগ’ নামক দ্বাদশ অধ্যায় সম্পূর্ণ হল ।</p>


<p class="Page-Break"> </p>
<p class="Chapter-Heading" id="toc_marker-18">ত্রয়োদশ অধ্যায়</p>
<p class="Sub-Heading" xml:lang="en-US">ক্ষেত্রক্ষেত্রজ্ঞবিভাগযোগ</p>
<p class="Uwach">শ্রীভগবানুবাচ</p>
<p class="Shlok-Color-2">ইদং শরীরং কৌন্তেয় ক্ষেত্রমিত্যভিধীয়তে ।</p>
<p class="Shlok-Color-2">এতৎ যো বেত্তি তং প্রাহুঃ ক্ষেত্রজ্ঞ ইতি তদ্বিদঃ ॥</p>
<p class="Text">ভগবান শ্রীকৃষ্ণ বললেন—হে অর্জুন ! এই শরীরকে ‘ক্ষেত্র’(১) বলা হয় এবং যিনি এই শরীরকে জানেন, তত্ত্ববিদ্ জ্ঞানিগণ তাঁকে ‘ক্ষেত্রজ্ঞ’ নামে অভিহিত করেন । ১</p>
<p class="Footnotes">(১)যেরূপ, জমিতে বপন করা বীজের অনুরূপ ফল সময়মতো হয়, তেমনই এই মনুষ্যদেহে কৃত কর্মসমূহের সংস্কাররূপ বীজের ফলও সময়মতো উপস্থিত হয়, এইজন্য একে ‘ক্ষেত্র’ বলা হয় ।</p>
<p class="Shlok-Color-2">ক্ষেত্রজ্ঞঞ্চাপি মাং বিদ্ধি সর্বক্ষেত্রেষু ভারত ।</p>
<p class="Shlok-Color-2">ক্ষেত্রক্ষেত্রজ্ঞয়োর্জ্ঞানং যত্তৎ জ্ঞানং মতং মম ॥</p>
<p class="Text">হে অর্জুন ! সমস্ত ক্ষেত্রের মধ্যে ক্ষেত্রজ্ঞ অর্থাৎ জীবাত্মা আমাকেই জানবে(১) এবং ক্ষেত্র-ক্ষেত্রজ্ঞের অর্থাৎ বিকারসহ প্রকৃতি এবং পুরুষকে পৃথক যে জানা(২) তাই হল জ্ঞান—এই আমার মত । ২</p>
<p class="Footnotes">(১)গীতার পঞ্চদশ অধ্যায়ের ৭ম শ্লোক এবং তার মন্তব্য দ্রষ্টব্য ।</p>
<p class="Footnotes">(২)গীতার ত্রয়োদশ অধ্যায়ের ২৩ তম শ্লোক এবং তার মন্তব্য দ্রষ্টব্য ।</p>
<p class="Shlok-Color-2">তৎ ক্ষেত্রং যচ্চ যাদৃক্ চ যদ্বিকারি যতশ্চ যৎ ।</p>
<p class="Shlok-Color-2">স চ যো যৎ প্রভাবশ্চ তৎ সমাসেন মে শৃণু ॥</p>
<p class="Text">সেই ক্ষেত্র কী এবং কেমন, তা কিরূপ বিকার বিশিষ্ট, কী কারণে হয় এবং সেই ক্ষেত্রজ্ঞ কেমন, তাঁর কীরূপ প্রভাব—এই সব সংক্ষেপে আমার কাছে শোনো । ৩</p>
<p class="Shlok-Color-2">ঋষিভির্বহুধা গীতং ছন্দোভির্বিবিধৈঃ পৃথক্ ।</p>
<p class="Shlok-Color-2">ব্রহ্মসূত্রপদৈশ্চৈব হেতুমদ্ভির্বিনিশ্চিতৈঃ ॥</p>
<p class="Text">এই ক্ষেত্র এবং ক্ষেত্রজ্ঞের তত্ত্ব ঋষিগণ নানাভাবে বলেছেন ও বিবিধ বেদমন্ত্রাদির দ্বারাও বিভাগ করে বলা হয়েছে এবং অসন্দিগ্ধভাবে যুক্তিযুক্ত ব্রহ্মসূত্রপদসমূহ দ্বারাও একে বর্ণনা করা হয়েছে । ৪</p>
<p class="Shlok-Color-2">মহাভূতান্যহঙ্কারো বুদ্ধিরব্যক্তমেব চ ।</p>
<p class="Shlok-Color-2">ইন্দ্রিয়াণি দশৈকঞ্চ পঞ্চ চেন্দ্রিয়গোচরাঃ ॥</p>
<p class="Text">পঞ্চ মহাভূত, অহঙ্কার, বুদ্ধি এবং মূল প্রকৃতি, দশ ইন্দ্রিয়, মন এবং পঞ্চ ইন্দ্রিয়ের বিষয় অর্থাৎ শব্দ, স্পর্শ, রূপ, রস এবং গন্ধ— ৫</p>
<p class="Shlok-Color-2">ইচ্ছা দ্বেষন্ সুখং দুঃখং সংঘাতশ্চেতনা ধৃতিঃ ।</p>
<p class="Shlok-Color-2">এতৎ ক্ষেত্রং সমাসেন সবিকারমুদাহৃতম্ ॥</p>
<p class="Text">এবং ইচ্ছা, দ্বেষ, সুখ, দুঃখ, স্থূলদেহ, চেতনা(১) ও ধৃতি (২)—এই সকল বিকারযুক্ত ক্ষেত্র(৩) সম্বন্ধে সংক্ষেপে বলা হল । ৬</p>
<p class="Footnotes">১)শরীর ও চিত্তের একপ্রকারের চেতনশক্তি ।</p>
<p class="Footnotes">(২)গীতার অষ্টাদশ অধ্যায়ের ৩৪ থেকে ৩৫ শ্লোক পর্যন্ত দ্রষ্টব্য ।</p>
<p class="Footnotes">(৩)পঞ্চম শ্লোকে ক্ষেত্রের স্বরূপ এবং এই শ্লোকে কথিত ইচ্ছা ইত্যাদি ক্ষেত্রের বিকার বুঝতে হবে ।</p>
<p class="Shlok-Color-2">অমানিত্বমদম্ভিত্বমহিংসা ক্ষান্তিরার্জবম্ ।</p>
<p class="Shlok-Color-2">আচাের্যাপাসনং শৌচং স্থৈর্যমাত্মবিনিগ্রহঃ ॥</p>
<p class="Text">নিজের মধ্যে শ্রেষ্ঠত্বের অভিমান না থাকা, দম্ভশূণ্যতা, কোনওভাবে কোনও প্রাণীকে কষ্ট না দেওয়া, ক্ষমা, মন ও বাক্যে সরলতা, শ্রদ্ধা ও ভক্তি সহকারে গুরু সেবা, বাহ্যান্তর শুদ্ধি(১), আত্মসংযম ও স্থৈর্য । ৭</p>
<p class="Footnotes">(১)সত্যপূর্বক শুদ্ধ ব্যবহারের দ্বারা দ্রব্য এবং তার দ্বারা প্রাপ্ত অন্নের আহার এবং যথাযোগ্য ব্যবহারের সাহায্যে আচরণ ও জল-মাটির সাহায্যে শরীরের শুদ্ধিকে বাহ্যশুদ্ধি বলা হয় এবং রাগ-দ্বেষ কপটাচার দূর হয়ে চিত্ত শুদ্ধ হওয়াকে বলা হয় অভ্যন্তরীণ শুদ্ধি ।</p>
<p class="Shlok-Color-2">ইন্দ্রিয়ার্থেষু বৈরাগ্যমনহঙ্কার এব চ ।</p>
<p class="Shlok-Color-2">জন্মমৃত্যুজরাব্যাধিদুঃখদোষানুদর্শম্ ॥</p>
<p class="Text">ইহলোকের ও পরলোকের সর্বপ্রকারের ভোগে অনাসক্তি, নিরহঙ্কারিতা, জন্ম-মৃত্যু-জরা ও ব্যাধি-আদিতে পুনঃ পুনঃ দুঃখ-রূপ দোষ দর্শন করা । ৮</p>
<p class="Shlok-Color-2">অসক্তিরনভিষ্বঙ্গঃ পুত্রদারগৃহাদিষু ।</p>
<p class="Shlok-Color-2">নিত্যঞ্চ সমচিত্তত্বমিষ্টানিষ্টোপপত্তিষু ॥</p>
<p class="Text">স্ত্রী-পুত্র-গৃহ ও ধনাদিতে অনাসক্তি, মমত্বশূন্যতা এবং প্রিয় ও অপ্রিয় প্রাপ্তিতে সর্বদা চিত্তের সমভাব থাকা । ৯</p>
<p class="Shlok-Color-2">ময়ি চানন্যযোগেন ভক্তিরব্যভিচারিণী ।</p>
<p class="Shlok-Color-2">বিবিক্তদেশসেবিত্বমরতির্জনসংসদি ॥</p>
<p class="Text">আমাতে একনিষ্ঠ যোগসহ অব্যভিচারিণী ভক্তি,(১) নির্জনবাস ও পবিত্র স্থানে থাকার স্বভাব ও বিষয়াসক্ত লোকের সংসর্গ ত্যাগ । ১০</p>
<p class="Footnotes">(১)একমাত্র সর্বশক্তিমান পরমেশ্বরকে নিজের স্বামী মেনে স্বার্থপরতা ও অহঙ্কার ত্যাগপূর্বক শ্রদ্ধা ও ভাব যুক্ত হয়ে পরম ভক্তি সহকারে ভগবানের নিরন্তর চিন্তা করাকে ‘অব্যভিচারিণী’ ভক্তি বলা হয় ।</p>
<p class="Shlok-Color-2">অধ্যাত্মজ্ঞাননিত্যত্বং তত্ত্বজ্ঞানার্থদর্শনম্ ।</p>
<p class="Shlok-Color-2">এতৎ জ্ঞানমিতি প্রোক্তমজ্ঞানং যদতোঽন্যথা ॥</p>
<p class="Text">অধ্যাত্মজ্ঞানে(২) নিত্যস্থিতি, তত্ত্বজ্ঞানের অর্থরূপে একমাত্র পরমেশ্বরকে সর্বত্র দর্শন—এইগুলি হল জ্ঞান(৩) এবং এর বিপরীতকে বলা হয় অজ্ঞান(৪) । ১১</p>
<p class="Footnotes">(২)যে জ্ঞানের সাহায্যে আত্মবস্তু ও অনাত্মবস্তু জানা যায়, সেই জ্ঞানকে বলা হয় অধ্যাত্মজ্ঞান ।</p>
<p class="Footnotes">(৩)এই অধ্যায়ের ৭ম শ্লোক থেকে এই পর্যন্ত যে-সাধনপ্রণালী বলা হয়েছে, সেইসব তত্ত্বজ্ঞান লাভের হেতু হওয়ায় ‘জ্ঞান’ নামে উল্লেখ করা হয়েছে ।</p>
<p class="Footnotes">(৪)উপরোক্ত ‘জ্ঞান-সাধন’<span class="char-style-override-3">—</span>এর বিপরীত মান, দম্ভ ও হিংসাদি অজ্ঞান বৃদ্ধির হেতু হওয়ায় সেগুলিকে ‘অজ্ঞান’ বলা হয়েছে ।</p>
<p class="Shlok-Color-2">জ্ঞেয়ং যৎ তৎ প্রবক্ষ্যামি যজ্জ্ঞাত্বামৃতমশ্নুতে ।</p>
<p class="Shlok-Color-2">অনাদিমৎ পরং ব্রহ্ম ন সত্তন্নাসদুচ্যতে ॥</p>
<p class="Text">যা জ্ঞাতব্য এবং যা জেনে মানুষ পরমানন্দ লাভ করে তা সবিশেষ তোমাকে বলব । সেই অনাদি পরমব্রহ্ম সৎও নয় আবার অসৎও নয় । ১২</p>
<p class="Shlok-Color-2">সর্বতঃ পাণিপাদং তৎ সর্বতোঽক্ষিশিরোমুখম্ ।</p>
<p class="Shlok-Color-2">সর্বতঃ শ্রুতিমল্লোকে সর্বমাবৃত্য তিষ্ঠতি ॥</p>
<p class="Text">তাঁর সর্বদিকে হস্ত ও পদ, চক্ষু ও মস্তক, মুখ ও কান । কারণ তিনি সমগ্র জগৎকে ব্যাপ্ত করে বিরাজিত আছেন ।(১) ১৩</p>
<p class="Footnotes">(১)যেমন আকাশ, বায়ু-অগ্নি-জল ও পৃথিবীর কারণরূপ হওয়ায় সেইগুলিকে পরিব্যাপ্ত করে আছে, তেমনই পরমাত্মা সকলের কারণরূপ হওয়ায় সমস্ত চরাচর জগৎ পরিব্যাপ্ত করে আছেন ।</p>
<p class="Shlok-Color-2">সর্বেন্দ্রিয়গুণাভাসং সর্বেন্দ্রিয়বিবর্জিতম্ ।</p>
<p class="Shlok-Color-2">অসক্তং সর্বভৃচ্চৈব নির্গুণং গুণভোক্তৃ চ ॥</p>
<p class="Text">তিনি সমস্ত ইন্দ্রিয়ের বিষয়সমূহের জ্ঞাতা হয়েও প্রকৃতপক্ষে সমস্ত ইন্দ্রিয়রহিত এবং অনাসক্ত হয়েও সকলের ধারক ও পোষক, নির্গুণ হয়েও সমস্ত গুণের ভোক্তা । ১৪ </p>
<p class="Shlok-Color-2">বহিরন্তশ্চ ভূতানামচরং চরমেব চ ।</p>
<p class="Shlok-Color-2">সূক্ষ্মত্বাৎ তদবিজ্ঞেয়ং দূরস্থং চান্তিকে চ তৎ ॥</p>
<p class="Text">চর, অচর অর্থাৎ জঙ্গম ও স্থাবর সর্বভূতের ভেতরে ও বাইরে এবং স্থাবর-জঙ্গমরূপেও তিনি বিরাজিত । অতি সূক্ষ্ম হওয়ায় তিনি অবিজ্ঞেয়(১), তিনি জ্ঞানীর অতি নিকটে(২) এবং অজ্ঞানীর অত্যন্ত দূরে(৩) । ১৫</p>
<p class="Footnotes">(১)সূর্যকিরণে অবস্থিত সূক্ষ্ম জলরাশির কথা সাধারণ ব্যক্তি যেমন জানতে পারে না, তেমনি সর্বব্যাপী পরমাত্মাও সূক্ষ্ম হওয়ায় সাধারণ মানুষের গোচরে আসেন না ।</p>
<p class="Footnotes">(২)সর্বত্র পরিপূর্ণ এবং সকলের আত্মা হওয়ায় পরমাত্মা অতি নিকটে অবস্থিত রয়েছেন ।</p>
<p class="Footnotes">(৩)শ্রদ্ধাহীন, অজ্ঞানী ব্যক্তিদের অজ্ঞতার জন্য তাদের থেকে তিনি অতি দূরে ।</p>
<p class="Shlok-Color-2">অবিভক্তঞ্চ ভূতেষু বিভক্তমিব চ স্থিতম্ ।</p>
<p class="Shlok-Color-2">ভূতভর্তৃ চ তজ্জ্ঞেয়ং গ্রসিষ্ণু প্রভবিষ্ণু চ ॥</p>
<p class="Text">এই পরমাত্মা অবিভক্তরূপে আকাশসদৃশ পরিপূর্ণ হয়েও চর-অচর সর্বভূতে ভিন্ন ভিন্ন বলে প্রতীত হন(৪) এবং সেই জ্ঞাতব্য পরমাত্মাকে বিষ্ণুরূপে সকলের ধারক ও পোষক এবং রুদ্ররূপে সংহারকর্তা তথা ব্রহ্মারূপে সৃষ্টিকর্তা বলে জানবে । ১৬</p>
<p class="Footnotes">(৪)যেমন মহাকাশ বিভাগহীন হলেও পৃথক পৃথক ঘটে পৃথক্ পৃথক্ রূপে প্রতীত হয়, তেমনই পরমাত্মা সর্বভূতে একরূপে অবস্থিত হলেও পৃথক্ পৃথক্ রূপে প্রতীত হয়ে থাকেন ।</p>
<p class="Shlok-Color-2">জ্যোতিষামপি তজ্জ্যোতিস্তমসঃ পরমুচ্যতে ।</p>
<p class="Shlok-Color-2">জ্ঞানং জ্ঞেয়ং জ্ঞানগম্যং হৃদি সর্বস্য বিষ্ঠিতম্ ॥</p>
<p class="Text">সেই ব্রহ্ম জ্যোতিসমূহেরও জ্যোতি(১) এবং মায়ার সম্পূর্ণ অতীত বলে কথিত হয়েছেন । এই পরমাত্মা বোধস্বরূপ, জানার বিষয়, তত্ত্বজ্ঞান দ্বারা লাভ করা যায় এবং সর্বপ্রাণীর হৃদয়ে বিশেষভাবে অধিষ্ঠিত আছেন । ১৭</p>
<p class="Footnotes">(১)গীতার পঞ্চদশ অধ্যায়ের ১২ শ্লোক দ্রষ্টব্য ।</p>
<p class="Shlok-Color-2">ইতি ক্ষেত্রং তথা জ্ঞানং জ্ঞেয়ং চোক্তং সমাসতঃ ।</p>
<p class="Shlok-Color-2">মদ্ভক্ত এতদ্বিজ্ঞায় মদ্ভাবায়োপপদ্যতে ॥</p>
<p class="Text">এইভাবে ক্ষেত্র(২), জ্ঞান(৩) এবং জ্ঞেয় পরমাত্মার স্বরূপ(৪) সংক্ষেপে বলা হল । আমার ভক্ত এই তত্ত্ব জেনে আমার স্বরূপ প্রাপ্ত হন । ১৮<span class="char-style-override-4"></span></p>
<p class="Footnotes">(২)৫-৬ শ্লোকে বিকারসহ ক্ষেত্রের স্বরূপ জানানো হয়েছে ।</p>
<p class="Footnotes">(৩)৭-১১শ্লোক পর্যন্ত জ্ঞান অর্থাৎ জ্ঞানের সাধনের কথা বলা হয়েছে ।</p>
<p class="Footnotes">(৪)১২-১৭ শ্লোক পর্যন্ত জ্ঞেয়ের স্বরূপ বলা হয়েছে ।</p>
<p class="Shlok-Color-2">প্রকৃতিং পুরুষঞ্চৈব বিদ্ধ্যনাদী উভাবপি ।</p>
<p class="Shlok-Color-2">বিকারাংশ্চ গুণাংশ্চৈব বিদ্ধি প্রকৃতিসম্ভবান্ ॥</p>
<p class="Text">প্রকৃতি এবং পুরুষ—উভয়কেই তুমি অনাদি বলে জানবে এবং রাগ (আসক্তি)-দ্বেষাদি বিকারসমূহ ও ত্রিগুণাত্মক সমস্ত পদার্থকে প্রকৃতি হতে উৎপন্ন বলে জানবে ।১৯</p>
<p class="Shlok-Color-2">কার্যকরণকর্তৃত্বে হেতুঃ প্রকৃতিরুচ্যতে ।</p>
<p class="Shlok-Color-2">পুরুষঃ সুখদুঃখানাং ভোক্তৃত্বে হেতুরুচ্যতে ॥</p>
<p class="Text">কার্য(১) এবং করণ(২) উৎপন্ন করায় প্রকৃতিকেই হেতু বলা হয় এবং জীবাত্মাকে সুখ-দুঃখাদির ভোগে অর্থাৎ ভোক্তৃত্বে হেতু বলা হয় । ২০</p>
<p class="Footnotes">(১) আকাশ, বায়ু, অগ্নি, জল, পৃথিবী এবং শব্দ, স্পর্শ, রূপ, রস, গন্ধ<span class="char-style-override-3">—</span>এইগুলিকে বলা হয় ‘কার্য’ ।</p>
<p class="Footnotes">(২)বুদ্ধি-অহঙ্কার-মন এবং চক্ষু-কর্ণ-জিহ্বা-নাসিকা-ত্বক ও বাক্-পাণি-পাদ-উপস্থ-পায়ু—এই ১৩টিকে ‘করণ’ বলা হয় ।</p>
<p class="Shlok-Color-2">পুরুষঃ প্রকৃতিস্থো হি ভুঙ্ক্তে প্রকৃতিজান্ গুণান্ ।</p>
<p class="Shlok-Color-2">কারণং গুণসঙ্গোঽস্য সদসদ্যোনিজন্মসু ॥</p>
<p class="Text">প্রকৃতিতে(১) স্থিত পুরুষই প্রকৃতিজাত ত্রিগুণাত্মক পদার্থ ভোগ করে এবং এই গুণসমূহের সংসর্গের জন্যই এই জীবাত্মাকে সৎ ও অসৎ যোনিতে জন্মগ্রহণ(২) করতে হয় । ২১</p>
<p class="Footnotes">(১)গীতার ৭ অধ্যায়ের ১৪ শ্লোকে কথিত ভগবানের ত্রিগুণাত্মক মায়াকে প্রকৃতি শব্দের অর্থ হিসাবে ধরতে হবে ।</p>
<p class="Footnotes">(২)সত্ত্বগুণের সঙ্গ করার ফলে দেবযোনিতে, রজোগুণের সঙ্গ করবার ফলে মনুষ্যযোনিতে এবং তমোগুণের সঙ্গ করার ফলে পশু-পক্ষী ইত্যাদি নীচ যোনিসমূহে জন্ম হয়ে থাকে ।</p>
<p class="Shlok-Color-2">উপদ্রষ্টানুমন্তা চ ভর্তা ভোক্তা মহেশ্বরঃ ।</p>
<p class="Shlok-Color-2">পরমাত্মেতি চাপু্যক্তো দেহেঽস্মিন্ পুরুষঃ পরঃ ॥</p>
<p class="Text">এই দেহে অবস্থিত যে-আত্মা তিনিই প্রকৃতপক্ষে পরমাত্মা । তিনি সাক্ষী হওয়ায় উপদ্রষ্টা, যথার্থ সম্মতি দেওয়ায় অনুমন্তা, সকলের ধারক ও পোষক হওয়ায় ভর্তা, জীবরূপে ভোক্তা, ব্রহ্মাদি সকলের স্বামী হওয়ায় মহেশ্বর এবং শুদ্ধ সচ্চিদানন্দঘন হওয়ায় পরমাত্মা বলে কথিত হন । ২২</p>
<p class="Shlok-Color-2">য এবং বেত্তি পুরুষং প্রকৃতিং চ গুণৈঃ সহ ।</p>
<p class="Shlok-Color-2">সর্বথা বর্তমানোঽপি ন স ভূয়োঽভিজায়তে ॥</p>
<p class="Text">এই প্রকারে যিনি পুরুষ ও গুণসহ প্রকৃতিকে তত্ত্বতঃ পৃথকভাবে জানেন(১) তিনি সর্বপ্রকার কর্তব্য-কর্ম সম্পাদন করলেও পুনরায় জন্মগ্রহণ করেন না । ২৩</p>
<p class="Footnotes">১)জগতের সমস্ত দৃশ্যবস্তুই মায়ার কার্য হওয়ায় সেইগুলি ক্ষণভঙ্গুর, বিনাশশীল, জড় ও অনিত্য আর জীবাত্মা হল নিত্য, চেতন, নির্বিকার ও অবিনাশী এবং তা হল শুদ্ধ, বোধস্বরূপ, সচ্চিদানন্দঘন পরমাত্মারই সনাতন অংশ—এরূপ জেনে সমস্ত মায়াধীন পদার্থের সঙ্গ সর্বতোভাবে বর্জন করে পরমপুরুষ পরমাত্মায় একাত্মভাবে স্থিত হওয়াকে বলা হয় তত্ত্বতঃ তাঁকে জানা ।</p>
<p class="Shlok-Color-2">ধ্যানেনাত্মনি পশ্যন্তি কেচিদাত্মানমাত্মনা ।</p>
<p class="Shlok-Color-2">অন্যে সাংখ্যেন যোগেন কর্মযোগেন চাপরে ॥</p>
<p class="Text">সেই পরমাত্মাকে কেউ কেউ শুদ্ধবুদ্ধি দ্বারা ধ্যানের(১) সাহায্যে হৃদয়ে দর্শন করেন । অন্য কেউ কেউ জ্ঞানযোগের(২) দ্বারা এবং অপর কেউ কেউ কর্মযোগের(৩) দ্বারা তাঁকে উপলব্ধি করেন । ২৪</p>
<p class="Footnotes">(১)এর বর্ণনা গীতার ষষ্ঠ অধ্যায়ের শ্লোকসংখ্যা ১১ থেকে ৩২ পর্যন্ত বিস্তারিতভাবে করা হয়েছে ।</p>
<p class="Footnotes">(২)এর বর্ণনা গীতার দ্বিতীয় অধ্যায়ের ১১ থেকে ৩০ শ্লোক পর্যন্ত বিস্তারিতভাবে করা হয়েছে ।</p>
<p class="Footnotes">(৩)এর বর্ণনা গীতার দ্বিতীয় অধ্যায়ের ৪০ হতে শেষ পর্যন্ত বিস্তারিতভাবে করা হয়েছে ।</p>
<p class="Shlok-Color-2">অন্যে ত্বেবমজানন্তঃ শ্রুত্বান্যেভ্য উপাসতে ।</p>
<p class="Shlok-Color-2">তেঽপি চাতিতরন্ত্যেব মৃত্যুং শ্রুতিপরায়ণাঃ ॥</p>
<p class="Text">আবার কেউ কেউ যাঁরা অল্পবুদ্ধিসম্পন্ন, তাঁরা এইভাবে আত্মাকে না জানতে পেরে অন্যের নিকট অর্থাৎ তত্ত্বজ্ঞ মহাপুরুষের নিকট শুনে তদনুসারে উপাসনা করেন এবং এইরূপ শ্রবণপরায়ণ ব্যক্তিও মৃত্যুরূপ সংসার-সাগর নিঃসংশয়ে অতিক্রম করেন । ২৫</p>
<p class="Shlok-Color-2">যাবৎ সঞ্জায়তে কিঞ্চিৎ সত্ত্বং স্থাবরজঙ্গমম্ ।</p>
<p class="Shlok-Color-2">ক্ষেত্রক্ষেত্রজ্ঞসংযোগাৎ তদ্বিদ্ধি ভরতর্ষভ ॥</p>
<p class="Text">হে অর্জুন ! স্থাবর ও জঙ্গম যত প্রাণী উৎপন্ন হয়, তা সবই ক্ষেত্র এবং ক্ষেত্রজ্ঞের সংযোগেই উৎপন্ন হয় বলে জানবে । ২৬</p>
<p class="Shlok-Color-2">সমং সর্বেষু ভূতেষু তিষ্ঠন্তং পরমেশ্বরম্ ।</p>
<p class="Shlok-Color-2">বিনশ্যৎস্ববিনশ্যন্তং যঃ পশ্যতি স পশ্যতি ॥</p>
<p class="Text">যিনি বিনাশশীল সমগ্র চরাচর ভূতসমূহের মধ্যে অবিনাশী পরমেশ্বরকে সমভাবে স্থিত দর্শন করেন, তিনিই যথার্থদর্শী । ২৭</p>
<p class="Shlok-Color-2">সমং পশ্যন্ হি সর্বত্র সমবস্থিতমীশ্বরম্ ।</p>
<p class="Shlok-Color-2">ন হিনস্ত্যাত্মনাত্মানং ততো যাতি পরাং গতিম্ ॥</p>
<p class="Text">সেই সমদর্শী সর্বত্র নির্বিশেষরূপে অবস্থিত পরমেশ্বরকে দর্শন করেন বলে, তিনি নিজে নিজেকে হিংসা (নাশ) করেন না । সেইজন্য তিনি পরমগতি লাভ করেন । ২৮</p>
<p class="Shlok-Color-2">প্রকৃত্যৈব চ কর্মাণি ক্রিয়মাণানি সর্বশঃ ।</p>
<p class="Shlok-Color-2">যঃ পশ্যতি তথাত্মানমকর্তারং স পশ্যতি ॥</p>
<p class="Text">যিনি সমস্ত কর্ম সর্বপ্রকারে প্রকৃতির দ্বারাই হচ্ছে —এইরূপ অবলোকন করেন এবং আত্মাকে অকর্তারূপে দেখেন, তিনিই যথার্থদর্শী । ২৯</p>
<p class="Shlok-Color-2">যদা ভূতপৃথগ্ভাবমেকস্থমনুপশ্যতি ।</p>
<p class="Shlok-Color-2">তত এব চ বিস্তারং ব্রহ্ম সম্পদ্যতে তদা ॥</p>
<p class="Text">যখন তিনি ভূতসমূহের পৃথক্ পৃথক্ ভাবকে এক পরমাত্মাতেই অবস্থিত দেখেন এবং সেই পরমাত্মা হতেই সমস্ত প্রাণীর বিস্তার (বিকাশ) দর্শন করেন, তখন তিনি সচ্চিদানন্দঘন ব্রহ্মকে প্রাপ্ত হন । ৩০</p>
<p class="Shlok-Color-2">অনাদিত্বান্নির্গুণত্বাৎ পরমাত্মায়মব্যয়ঃ।</p>
<p class="Shlok-Color-2">শরীরস্থোঽপি কৌন্তেয় ন করোতি ন লিপ্যতে ॥</p>
<p class="Text">হে অর্জুন ! পরমাত্মা অনাদি ও নির্গুণ হওয়ায় অব্যয়, সেই হেতু শরীরসমূহে অবস্থিত থেকেও প্রকৃতপক্ষে তিনি কিছুই করেন না এবং লিপ্তও হন না । ৩১</p>
<p class="Shlok-Color-2">যথা সর্বগতং সৌক্ষ্ম্যাদাকাশং নোপলিপ্যতে ।</p>
<p class="Shlok-Color-2">সর্বত্রাবস্থিতো দেহে তথাত্মা নোপলিপ্যতে ॥</p>
<p class="Text">যেমন আকাশ সর্বব্যাপী হয়েও অতি সূক্ষ্মতার জন্য কিছুতে লিপ্ত হয় না, আত্মাও সেইরূপ দেহের সর্বত্র অবস্থান করলেও নির্গুণ হওয়ায় দৈহিক গুণাদিতে কখনও লিপ্ত হন না । ৩২</p>
<p class="Shlok-Color-2">যথা প্রকাশয়ত্যেকঃ কৃৎস্নং লোকমিমং রবিঃ ।</p>
<p class="Shlok-Color-2">ক্ষেত্রং ক্ষেত্রী তথা কৃৎস্নং প্রকাশয়তি ভারত ॥</p>
<p class="Text">হে অর্জুন ! যেমন একমাত্র সূর্য সমস্ত ব্রহ্মাণ্ডকে প্রকাশিত করেন, তেমনই এক আত্মা সমস্ত ক্ষেত্রকে প্রকাশিত করেন । ৩৩</p>
<p class="Shlok-Color-2">ক্ষেত্রক্ষেত্রজ্ঞয়োরেবমন্তরং জ্ঞানচক্ষুষা ।</p>
<p class="Shlok-Color-2">ভূতপ্রকৃতিমোক্ষঞ্চ যে বিদুর্যান্তি তে পরম্ ॥</p>
<p class="Text">এইপ্রকার ক্ষেত্র ও ক্ষেত্রজ্ঞের প্রভেদ(১) এবং প্রকৃতি ও প্রকৃতির কার্য হতে মুক্তির উপায় যাঁরা জ্ঞানচক্ষুর দ্বারা তত্ত্বতঃ উপলব্ধি করেন, সেই মহাত্মাগণ পরব্রহ্ম পরমাত্মাকে লাভ করেন । ৩৪</p>
<p class="Footnotes">(১)ক্ষেত্রকে জ়ড, বিকারশীল, ক্ষণিক এবং বিনাশশীল এবং ক্ষেত্রজ্ঞকে নিত্য, চেতন, অবিকারী এবং অবিনাশিরূপে জানাই হল এদের প্রভেদকে ‘জানা’ ।</p>
<p class="Chapter-End-Bold">ওঁ তৎসদিতি শ্রীমদ্ভগবদ্গীতাসূপনিষৎসু ব্রহ্মবিদ্যায়াং যোগশাস্ত্রে শ্রীকৃষ্ণার্জুনসংবাদে ক্ষেত্রক্ষেত্রজ্ঞবিভাগযোগো নাম ত্রয়োদশোঽধ্যায়ঃ ॥</p>
<p class="Chapter-End">ওঁ তৎ সৎ শ্রীমদ্ভগবদ্গীতারূপী উপনিষদ্ তথা ব্রহ্মবিদ্যাবিষয়ক যোগশাস্ত্রে শ্রীকৃষ্ণ-অর্জুন সংবাদে ‘ক্ষেত্রক্ষেত্রজ্ঞবিভাগযোগ’ নামক ত্রয়োদশ অধ্যায় সম্পূর্ণ হল ।</p>


<p class="Page-Break"> </p>
<p class="Chapter-Heading" id="toc_marker-19">চতুর্দশ অধ্যায়</p>
<p class="Sub-Heading" xml:lang="en-US">গুণত্রয়বিভাগযোগ</p>
<p class="Uwach">শ্রীভগবানুবাচ</p>
<p class="Shlok-Color-2">পরং ভূয়ঃ প্রবক্ষ্যামি জ্ঞানানাং জ্ঞানমুত্তমম্ ।</p>
<p class="Shlok-Color-2">যৎ জ্ঞাত্বা মুনয়ঃ সর্বে পরাং সিদ্ধিমিতো গতাঃ ॥</p>
<p class="Text">ভগবান শ্রীকৃষ্ণ বললেন—সমস্ত জ্ঞানের মধ্যে সেই উত্তম পরম জ্ঞানের কথা পুনরায় বলছি, যা জেনে মুনিগণ এই সংসারবন্ধন হতে মুক্ত হয়ে পরম সিদ্ধি লাভ করেছেন । ১</p>
<p class="Shlok-Color-2">ইদং জ্ঞানমুপাশ্রিত্য মম সাধর্ম্যমাগতাঃ ।</p>
<p class="Shlok-Color-2">সর্গেঽপি নোপজায়ন্তে প্রলয়ে ন ব্যথন্তি চ ॥</p>
<p class="Text">এই জ্ঞান আশ্রয় করে আমার স্বরূপ-প্রাপ্ত পুুরুষ সৃষ্টিকালে (পুনরায়) জন্মগ্রহণ করেন না এবং প্রলয়কালেও ব্যথিত হন না অর্থাৎ জন্ম-মৃত্যু অতিক্রম করেন । ২</p>
<p class="Shlok-Color-2">মম যোনির্মহদ্ব্রহ্ম তস্মিন্ গর্ভং দধাম্যহম্ ।</p>
<p class="Shlok-Color-2">সম্ভবঃ সর্বভূতানাং ততো ভবতি ভারত ॥</p>
<p class="Text">হে অর্জুন ! আমার মহৎ-ব্রহ্মরূপ মূল প্রকৃতি সমস্ত ভূতের যোনি অর্থাৎ গর্ভাধানস্থান এবং আমি সেই স্থানে চেতনরূপ গর্ভ স্থাপন করি । সেই জ়ড ও চেতনের সংযোগেই সর্বভূতের উৎপত্তি হয় । ৩</p>
<p class="Shlok-Color-2">সর্বযোনিষু কৌন্তেয় মূর্তয়ঃ সম্ভবন্তি যাঃ ।</p>
<p class="Shlok-Color-2">তাসাং ব্রহ্ম মহদ্যোনিরহং বীজপ্রদঃ পিতা ॥</p>
<p class="Text">হে কৌন্তেয় ! নানাপ্রকারের যোনিসমূহে যে-সমস্ত মূর্তি অর্থাৎ দেহধারী প্রাণী উৎপন্ন হয়, প্রকৃতি তাদের গর্ভধারণকারী মাতা এবং আমি বীজ বপনকারী পিতা । ৪</p>
<p class="Shlok-Color-2">সত্ত্বং রজস্তম ইতি গুণাঃ প্রকৃতিসম্ভবাঃ ।</p>
<p class="Shlok-Color-2">নিবধ্নন্তি মহাবাহো দেহে দেহিনমব্যয়ম্॥</p>
<p class="Text">হে মহাবাহো ! সত্ত্ব, রজঃ ও তমঃ প্রকৃতি হতে উৎপন্ন এই তিনটি গুণ অবিনাশী জীবাত্মাকে শরীরে আবদ্ধ করে । ৫</p>
<p class="Shlok-Color-2">তত্র সত্ত্বং নির্মলত্বাৎ প্রকাশকমনাময়ম্ ।</p>
<p class="Shlok-Color-2">সুখসঙ্গেন বধ্নাতি জ্ঞানসঙ্গেন চানঘ ॥</p>
<p class="Text">হে নিষ্পাপ অর্জুন ! এই তিনটি গুণের মধ্যে সত্ত্বগুণ নির্মল হওয়ায় প্রকাশশীল এবং বিকাররহিত, এই সত্ত্বগুণ আমি সুখী, আমি জ্ঞানী এই অভিমানে জীবাত্মাকে আবদ্ধ করে । ৬</p>
<p class="Shlok-Color-2">রজো রাগাত্মকং বিদ্ধি তৃষ্ণাসঙ্গসমুদ্ভবম্ ।</p>
<p class="Shlok-Color-2">তন্নিবধ্নাতি কৌন্তেয় কর্মসঙ্গেন দেহিনম্ ॥</p>
<p class="Text">হে কৌন্তেয় ! রজোগুণ হল রাগাত্মক । এটি কামনা এবং আসক্তি থেকে উৎপন্ন হয় । এ জীবাত্মাকে কর্ম এবং ফলের নিমিত্ত আসক্তি দ্বারা বন্ধন করে । ৭</p>
<p class="Shlok-Color-2">তমস্ত্বজ্ঞানজং বিদ্ধি মোহনং সর্বদেহিনাম্ ।</p>
<p class="Shlok-Color-2">প্রমাদালস্যনিদ্রাভিস্তন্নিবধ্নাতি ভারত ॥</p>
<p class="Text">হে অর্জুন ! সকল দেহাভিমানীর মোহকারক এই তমোগুণকে অজ্ঞান হতে উৎপন্ন বলে জানবে । এ জীবাত্মাকে প্রমাদ(১), আলস্য(২) এবং নিদ্রার দ্বারা বন্ধন করে । ৮</p>
<p class="Footnotes">(১)ইন্দ্রিয় ও অন্তঃকরণের ব্যর্থ প্রচেষ্টাকে বলা হয় ‘প্রমাদ’ ।</p>
<p class="Footnotes">(২)কর্তব্য-কর্মে অপ্রবৃত্তিরূপ নিরুদ্যমকে বলা হয় ‘আলস্য’ ।</p>
<p class="Shlok-Color-2">সত্ত্বং সুখে সঞ্জয়তি রজঃ কর্মণি ভারত ।</p>
<p class="Shlok-Color-2">জ্ঞানমাবৃত্য তু তমঃ প্রমাদে সঞ্জয়ত্যুত ॥</p>
<p class="Text"> হে অর্জুন ! সত্ত্বগুণ সুখে আসক্ত করে, রজোগুণ কর্মে এবং তমোগুণ জ্ঞানকে আচ্ছাদিত করে প্রমাদে আসক্ত করে । ৯</p>
<p class="Shlok-Color-2">রজস্তমশ্চাভিভূয় সত্ত্বং ভবতি ভারত ।</p>
<p class="Shlok-Color-2">রজঃ সত্ত্বং তমশ্চৈব তমঃ সত্ত্বং রজস্তথা ॥</p>
<p class="Text">হে ভারত ! রজোগুণ ও তমোগুণকে অভিভূত করে সত্ত্বগুণ প্রবল হয়, সত্ত্বগুণ ও তমোগুণকে অভিভূত করে রজোগুণ প্রবল হয়, তেমনই সত্ত্বগুণ ও রজোগুণকে অভিভূত করে তমোগুণ প্রবল হয় । ১০</p>
<p class="Shlok-Color-2">সর্বদ্বারেষু দেহেঽস্মিন্ প্রকাশ উপজায়তে ।</p>
<p class="Shlok-Color-2">জ্ঞানং যদা তদা বিদ্যাদ্বিবৃদ্ধং সত্ত্বমিত্যুত ॥</p>
<p class="Text">যখন এই দেহের সমস্ত ইন্দ্রিয়দ্বার বুদ্ধিবৃত্তির প্রকাশ দ্বারা উদ্ভাসিত হয়, তখন সত্ত্বগুণ বৃদ্ধি হয়েছে বুঝতে হবে । ১১</p>
<p class="Shlok-Color-2">লোভঃ প্রবৃত্তিরারম্ভঃ কর্মণামশমঃ স্পৃহা ।</p>
<p class="Shlok-Color-2">রজস্যেতানি জায়ন্তে বিবৃদ্ধে ভরতর্ষভ ॥</p>
<p class="Text">হে অর্জুন ! রজোগুণ বৃদ্ধি হলে লোভ, প্রবৃত্তি, স্বার্থবুদ্ধিতে সকামকর্মে প্রবৃত্তি, অশান্তি এবং বিষয়ভোগের লালসা ্ এই সব উৎপন্ন হয় । ১২</p>
<p class="Shlok-Color-2">অপ্রকাশোঽপ্রবৃত্তিশ্চ প্রমাদো মোহ এব চ ।</p>
<p class="Shlok-Color-2">তমস্যেতানি জায়ন্তে বিবৃদ্ধে কুরুনন্দন ॥</p>
<p class="Text">হে অর্জুন ! তমোগুণ বৃদ্ধি হলে অন্তঃকরণে ও ইন্দ্রিয়ে অপ্রকাশ, কর্তব্য-কর্মে অপ্রবৃত্তি, প্রমাদ বা ব্যর্থচেষ্টা, এবং নিদ্রাদি অন্তঃকরণের মোহিনী বৃত্তি— এই সব উৎপন্ন হয় । ১৩</p>
<p class="Shlok-Color-2">যদা সত্ত্বে প্রবৃদ্ধে তু প্রলয়ং যাতি দেহভৃৎ ।</p>
<p class="Shlok-Color-2">তদোত্তমবিদাং লোকানমলান্ প্রতিপদ্যতে ॥</p>
<p class="Text">সত্ত্বগুণের বৃদ্ধিকালে মানুষ দেহত্যাগ করলে উত্তম উপাসকগণের সুখময় ব্রহ্মলোকাদিতে গমন করেন । ১৪</p>
<p class="Shlok-Color-2">রজসি প্রলয়ং গত্বা কর্মসঙ্গিষু জায়তে ।</p>
<p class="Shlok-Color-2">তথা প্রলীনস্তমসি মূঢ়যোনিষু জায়তে ॥</p>
<p class="Text">রজোগুণের বৃদ্ধিকালে মৃত্যু হলে কর্মে আসক্ত মনুষ্যকুলে জন্ম হয় এবং তমোগুণের বৃদ্ধিকালে মৃত্যু হলে মানুষ কীট, পশু ইত্যাদি মূঢ় যোনিতে জন্ম গ্রহণ করে । ১৫</p>
<p class="Shlok-Color-2">কর্মণঃ সুকৃতস্যাহুঃ সাত্ত্বিকং নির্মলং ফলম্ ।</p>
<p class="Shlok-Color-2">রজসস্তু ফলং দুঃখমজ্ঞানং তমসঃ ফলম্ ॥</p>
<p class="Text">সাত্ত্বিক কর্মের ফল নির্মল সুখ, রাজসিক কর্মের ফল দুঃখ এবং তামসিক কর্মের ফল অজ্ঞান । ১৬</p>
<p class="Shlok-Color-2">সত্ত্বাৎ সঞ্জায়তে জ্ঞানং রজসো লোভ এব চ ।</p>
<p class="Shlok-Color-2">প্রমাদমোহৌ তমসো ভবতোঽজ্ঞানমেব চ ॥</p>
<p class="Text">সত্ত্বগুণ হতে জ্ঞান উৎপন্ন হয়, রজোগুণ হতে লোভ এবং তমোগুণ হতে প্রমাদ(১), মোহ(২) এবং অজ্ঞান উৎপন্ন হয় । ১৭</p>
<p class="Footnotes">(১)-(২)এই অধ্যায়ের শ্লোকসংখ্যা ১৩ দ্রষ্টব্য ।</p>
<p class="Shlok-Color-2">ঊর্ধ্বং গচ্ছন্তি সত্ত্বস্থা মধ্যে তিষ্ঠন্তি রাজসাঃ ।</p>
<p class="Shlok-Color-2">জঘন্যগুণবৃত্তিস্থা অধো গচ্ছন্তি তামসাঃ ॥</p>
<p class="Text">সত্ত্বগুণে স্থিত ব্যক্তি স্বর্গাদি উচ্চলোকে গমন করেন, রজোগুণে স্থিত ব্যক্তি মধ্যলোকে অর্থাৎ মনুষ্যলোকে জন্মগ্রহণ করেন এবং তমোগুণের কার্যরূপ নিদ্রা-প্রমাদ-আলস্যাদিতে স্থিত তামসিক ব্যক্তিগণ অধোগতি অর্থাৎ কীট, পশু আদি নীচ যোনি বা নরকপ্রাপ্ত হয় । ১৮</p>
<p class="Shlok-Color-2">নান্যং গুণেভ্যঃ কর্তারং যদা দ্রষ্টানুপশ্যতি ।</p>
<p class="Shlok-Color-2">গুণেভ্যশ্চ পরং বেত্তি মদ্ভাবং সোঽধিগচ্ছতি ॥</p>
<p class="Text">যখন দ্রষ্টা তিন গুণ ভিন্ন অন্য কাউকেও কর্তারূপে দেখেন না এবং তিন গুণের অতীত সচ্চিদানন্দঘন স্বরূপ আমাকে পরমাত্মারূপে তত্ত্বতঃ জ্ঞাত হন, তখন তিনি আমার স্বরূপ প্রাপ্ত হন । ১৯</p>
<p class="Shlok-Color-2">গুণানেতানতীত্য ত্রীন্ দেহী দেহসমুদ্ভবান্ ।</p>
<p class="Shlok-Color-2">জন্মমৃত্যুজরাদুঃখেির্বমুক্তোঽমৃতমশ্নুতে॥</p>
<p class="Text">দেহ(১) উৎপত্তির কারণস্বরূপ এই তিনটি গুণ অতিক্রম করে জীব জন্ম-মৃত্যু-জরা ইত্যাদি সমস্ত দুঃখ হতে মুক্ত হয়ে পরমানন্দ লাভ করে । ২০ </p>
<p class="Footnotes">(১)বুদ্ধি, অহঙ্কার এবং মন ও পঞ্চজ্ঞানেন্দ্রিয়, পঞ্চ-কর্মেন্দ্রিয়, পঞ্চভূত, পঞ্চইন্দ্রিয়ের বিষয় এইরূপ ২৩টি তত্ত্বের পিণ্ডরূপ এই স্থূলশরীর প্রকৃতি হতে উৎপন্ন গুণেরই কার্য । সেইজন্য গুণত্রয়কে এর উৎপত্তির কারণ বলা হয়েছে ।</p>
<p class="Uwach">অর্জুন উবাচ</p>
<p class="Shlok-Color-2">কৈর্লিঙ্গৈস্ত্রীন্ গুণানেতানতীতো ভবতি প্রভো ।</p>
<p class="Shlok-Color-2">কিমাচারঃ কথং চৈতাংস্ত্রীন্ গুণানতিবর্ততে ॥</p>
<p class="Text">অর্জুন জিজ্ঞাসা করলেন—হে প্রভু, এই তিনটি গুণের অতীত ব্যক্তির কী লক্ষণ, তাঁর আচরণ কেমন ? এবং মানুষ কোন্ উপায়ে তিনটি গুণ অতিক্রম করতে পারে ? ২১</p>
<p class="Uwach">শ্রীভগবানুবাচ</p>
<p class="Shlok-Color-2">প্রকাশং চ প্রবৃত্তিং চ মোহমেব চ পাণ্ডব ।</p>
<p class="Shlok-Color-2">ন দ্বেষ্টি সম্প্রবৃত্তানি ন নিবৃত্তানি কাঙ্ক্ষতি ॥</p>
<p class="Text">ভগবান শ্রীকৃষ্ণ বললেন—হে অর্জুন ! সত্ত্বগুণের কার্য প্রকাশ(১), রজোগুণের কার্য প্রবৃত্তি ও তমোগুণের কার্য মোহ(২) আবির্ভূত হলে যিনি দ্বেষ করেন না এবং এই সকলের নিবৃত্তিও আকাঙ্ক্ষা করেন না তিনি গুণাতীত(৩) । ২২</p>
<p class="Footnotes">(১)চিত্ত ও ইন্দ্রিয়াদিতে আলস্য দূরীভূত হয়ে এক প্রকারের যে চেতনার উন্মেষ হয়, তাকেই বলা হয় ‘প্রকাশ’ ।</p>
<p class="Footnotes">(২)নিদ্রা ও আলস্যের বাহুল্যে অন্তঃকরণ ও ইন্দ্রিয়সমূহে চেতনা-শক্তির লয় হওয়াকেই এইস্থানে ‘মোহ’ বলা হয়েছে ।</p>
<p class="Footnotes">(৩)যে-ব্যক্তি একমাত্র সচ্চিদানন্দঘন পরমাত্মাতে নিত্য একাত্মভাবে স্থিত হয়ে এই ত্রিগুণময়ী মায়ার প্রপঞ্চরূপ জগতের অতীত হয়েছেন, সেই গুণাতীত ব্যক্তির অহংবর্জিত চিত্তে ত্রিগুণের কার্যরূপ প্রকাশ, প্রবৃত্তি ও মোহাদি বৃত্তি প্রকটিত হলে বা না হলে কোনো সময়েই ইচ্ছা-দ্বেষ ইত্যাদি বিকার হয় না । এটিই হল গুণাতীত হওয়ার প্রধান লক্ষণ ।</p>
<p class="Shlok-Color-2">উদাসীনবদাসীনো গুণৈের্যা ন বিচাল্যতে ।</p>
<p class="Shlok-Color-2">গুণা বর্তন্ত ইত্যেব যোঽবতিষ্ঠতি নেঙ্গতে ॥</p>
<p class="Text">উদাসীন ব্যক্তি যেমন সাক্ষীর ন্যায় স্থিত হয়ে গুণসমূহের দ্বারা বিচলিত হন না এবং গুণই গুণেতে প্রবর্তিত(১) হচ্ছে এইরূপ জেনে সচ্চিদানন্দঘন পরমাত্মাতে একীভাবে অবস্থান করেন এবং সেই অবস্থা হতে কখনও বিচ্যুত হন না—তিনিই গুণাতীত । ২৩</p>
<p class="Footnotes">(১)ত্রিগুণময়ী মায়া থেকে উৎপন্ন অন্তঃকরণসহ ইন্দ্রিয়সমূহের নিজের নিজের বিষয়ে বিচরণ করাকেই <span class="char-style-override-3">—</span>‘গুণই গুণে আবর্তিত হচ্ছে’ বলা হয় ।</p>
<p class="Shlok-Color-2">সমদুঃখসুখঃ স্বস্থঃ সমলোষ্টাশ্মকাঞ্চনঃ ।</p>
<p class="Shlok-Color-2">তুল্যপ্রিয়াপ্রিয়ো ধীরস্তুল্যনিন্দাত্মসংস্তুতিঃ ॥</p>
<p class="Text"> যিনি নিরন্তর আত্মভাবে স্থিত, সুখ-দুঃখে সমবুদ্ধি, মাটি-পাথর ও স্বর্ণে সমভাববিশিষ্ট, প্রিয় ও অপ্রিয়ে সমজ্ঞানযুক্ত, নিন্দা ও স্তুতিতে সমভাবাপন্ন—সেই ধীর ব্যক্তি গুণাতীত । ২৪</p>
<p class="Shlok-Color-2">মানাপমানয়োস্তুল্যস্তুল্যো মিত্রারিপক্ষয়োঃ ।</p>
<p class="Shlok-Color-2">সর্বারম্ভপরিত্যাগী গুণাতীতঃ স উচ্যতে ॥</p>
<p class="Text">যিনি মান-অপমানে সম, শত্রু ও মিত্রেও সম এবং সকল প্রচেষ্টাতেই যিনি কর্তৃত্বভাব বর্জিত, তাঁকেই গুণাতীত বলা হয় । ২৫</p>
<p class="Shlok-Color-2">মাঞ্চ যোঽব্যভিচারেণ ভক্তিযোগেন সেবতে ।</p>
<p class="Shlok-Color-2">স গুণান্ সমতীত্যৈতান্ ব্রহ্মভূয়ায় কল্পতে ॥</p>
<p class="Text">যে নিষ্কামকর্মী ঐকান্তিকী ভক্তির সঙ্গে(১) আমাকে উপাসনা করেন, তিনিও ত্রিগুণাতীত হয়ে সচ্চিদানন্দ-ঘন ব্রহ্ম লাভে সক্ষম হন । ২৬</p>
<p class="Footnotes">(১)এক সর্বশক্তিমান পরমেশ্বর বাসুদেব ভগবানকেই নিজ প্রভু বলে মেনে, স্বার্থ এবং অভিমান পরিত্যাগ করে শ্রদ্ধা এবং ভাব-সহকারে, পরম প্রেমে নিত্য-নিরন্তর তাঁর চিন্তা করাকেই ‘অব্যভিচারী ভক্তিযোগ’ বলা হয় ।</p>
<p class="Shlok-Color-2">ব্রহ্মণো হি প্রতিষ্ঠাহমমৃতস্যাব্যয়স্য চ ।</p>
<p class="Shlok-Color-2">শাশ্বতস্য চ ধর্মস্য সুখস্যৈকান্তিকস্য চ ॥</p>
<p class="Text">কারণ অবিনাশী পরব্রহ্মের, সনাতন ধর্মের, অমৃতের ও অখণ্ড একরসসম্পন্ন আনন্দের আশ্রয় আমিই । ২৭</p>
<p class="Chapter-End-Bold">ওঁ তৎসদিতি শ্রীমদ্ভগবদ্গীতাসূপনিষৎসু ব্রহ্মবিদ্যায়াং যোগশাস্ত্রে শ্রীকৃষ্ণার্জুনসংবাদে গুণত্রয়বিভাগযোগো নাম চতুর্দশোঽধ্যায়ঃ ॥</p>
<p class="Chapter-End">ওঁ তৎ সৎ শ্রীমদ্ভগবদ্গীতারূপী উপনিষদ্ তথা ব্রহ্মবিদ্যাবিষয়ক যোগশাস্ত্রে শ্রীকৃষ্ণ-অর্জুন সংবাদে ‘গুণত্রয়বিভাগযোগ’ নামক চতুর্দশ অধ্যায় সম্পূর্ণ হল ।</p>


<p class="Page-Break"> </p>
<p class="Chapter-Heading" id="toc_marker-20">পঞ্চদশ অধ্যায়</p>
<p class="Sub-Heading" xml:lang="en-US">পুরুষোত্তমযোগ</p>
<p class="Uwach">শ্রীভগবানুবাচ</p>
<p class="Shlok-Color-2">ঊর্ধ্বমূলমধঃশাখমশ্বত্থং প্রাহুরব্যয়ম্ ।</p>
<p class="Shlok-Color-2">ছন্দাংসি যস্য পর্ণানি যস্তং বেদ স বেদবিৎ ॥</p>
<p class="Text">ভগবান শ্রীকৃষ্ণ বললেন—আদিপুরুষ পরমেশ্বরই হলেন মূল(১) এবং ব্রহ্মা হলেন প্রধান শাখা(২) (এইরূপ যে) সংসাররূপী অশ্বত্থগাছ তাকে অবিনাশী(৩) বলা হয় এবং বেদসমূহ এর পাতা(৪) । এই সংসাররূপী অশ্বত্থ-বৃক্ষকে যে-ব্যক্তি মূল সহিত তত্ত্বতঃ জানেন তিনিই(৫) বেদের প্রকৃত তাৎপর্যর জ্ঞাতা । ১</p>
<p class="Footnotes">(১)আদিপুরুষ নারায়ণ বাসুদেব ভগবানই নিত্য এবং অনন্ত ও সকলের আধার হওয়ায় ও সবার উপরে নিত্যধামে সগুণরূপে বাস করায় তাঁকে ঊর্ধ্ব নামে বলা হয়েছে । এই মায়াধিপতি, সর্বশক্তিমান পরমেশ্বরই এই সংসাররূপ বৃক্ষের কারণস্বরূপ, তাই এই সংসার বৃক্ষকে ‘ঊর্ধ্বমূলসম্পন্ন’ বলা হয় ।</p>
<p class="Footnotes">(২)এই আদিপুরুষ পরমেশ্বর হতে উদ্ভূত হওয়ায় এবং নিত্যধামের নীচে ব্রহ্মলোকে অবস্থান করায়, হিরণ্যগর্ভরূপ ব্রহ্মাকে পরমেশ্বরের হতে ‘অধঃ’ বলা হয়েছে এবং তিনিই এই জগতের বিস্তারকারী হওয়ায় এর প্রধান শাখা, সেইজন্য এই সংসারবৃক্ষকে ‘অধঃশাখাসম্পন্ন’ বলা হয়েছে ।</p>
<p class="Footnotes">(৩)এই বৃক্ষের মূল কারণ পরমাত্মা হলেন অবিনাশী এবং অনাদিকাল হতে এর পরম্পরা চলে আসছে, তাই সংসারবৃক্ষকে ‘অবিনাশী’ বলা হয় ।</p>
<p class="Footnotes">(৪)এই বৃক্ষটিকে শাখারূপ ব্রহ্মা হতে প্রকটিত হওয়ায় এবং যজ্ঞাদি কর্ম দ্বারা এই সংসারবৃক্ষের রক্ষা এবং বৃদ্ধিকারী এবং শোভাবর্ধনকারী হওয়াতে বেদকে ‘পাতা’ রূপে বলা হয়েছে ।</p>
<p class="Footnotes">(৫)ভগবানের যোগমায়ায় জাত এই সংসার ক্ষণভঙ্গুর, বিনাশশীল এবং দুঃখস্বরূপ । এর চিন্তা পরিত্যাগ করে শুধুমাত্র পরমেশ্বরকেই নিত্য-নিরন্তর অনন্য ভক্তি দ্বারা চিন্তা করাকেই ‘বেদের তাৎপর্য জানা’ বোঝায় ।</p>
<p class="Shlok-Color-2">অধশ্চোর্ধ্বং প্রসৃতাস্তস্য শাখা</p>
<p class="Shlok-Color-2">গুণপ্রবৃদ্ধা বিষয়প্রবালাঃ ।</p>
<p class="Shlok-Color-2">অধশ্চ মূলান্যনুসন্ততানি</p>
<p class="Shlok-Color-2">কর্মানুবন্ধীনি মনুষ্যলোকে ॥</p>
<p class="Text">এই সংসারবৃক্ষের তিন গুণরূপী জলের দ্বারা বৃদ্ধিপ্রাপ্ত বিষয়ভোগরূপ প্রবাল(১) দেবতা, মনুষ্য ও তির্যগাদি যোনিরূপ শাখাগুলিতে(২) —নিম্নে ও ঊর্ধ্ব সর্বত্র বিস্তৃত এবং মনুষ্যলোকে(৩) কর্মানুযায়ী বন্ধনকারক অহং, মমত্ব ও বাসনারূপ মূল নিম্নে ও ঊর্ধ্ব (সমস্ত লোকে) পরিব্যাপ্ত হয়ে আছে । ২</p>
<p class="Footnotes">(১)স্পর্শ, শব্দ, রূপ, রস, গন্ধ <span class="char-style-override-3">—</span> এইগুলি স্থূলদেহ এবং ইন্দ্রিয় হতে সূক্ষ্ম হওয়াতে ঐ শাখাগুলির প্রবালরূপে উল্লিখিত হয়েছে ।</p>
<p class="Footnotes">(২)মুখ্য শাখা ব্রহ্মা হতে সকল লোকাদিসহ দেবতা, মনুষ্য, তির্যগাদি যোনির উৎপত্তি ও বিস্তার হয়েছে, সেইজন্য ঐগুলিকে এখানে ‘শাখা’ রূপে বর্ণনা করা হয়েছে ।</p>
<p class="Footnotes">(৩)অহং-মমত্ববোধ এবং বাসনারূপ মূলগুলিকে শুধুমাত্র মনুষ্য যোনিতে কর্মানুযায়ী বন্ধনকারক বলার কারণ হল যে অন্য সব যোনিতে শুধু পূর্বজন্মের কৃতকর্মের ফল ভোগ করার অধিকার থাকে কিন্তু মনুষ্য যোনিতে নতুন কর্ম করারও অধিকার থাকে ।</p>
<p class="Shlok-Color-2">ন রূপমস্যেহ তথোপলভ্যতে</p>
<p class="Shlok-Color-2">নান্তো ন চাদির্ন চ সম্প্রতিষ্ঠা ।</p>
<p class="Shlok-Color-2">অশ্বত্থমেনং সুবিরূঢ়মূল-</p>
<p class="Shlok-Color-2">মসঙ্গশস্ত্রেণ দৃঢ়েন ছিত্ত্বা ॥</p>
<p class="Text">এই সংসারবৃক্ষের সম্বন্ধে যেমন বলা হয় চিন্তা করলে তেমন উপলব্ধি হয় না(১), কারণ এর আদিও নেই(২), অন্তও নেই(৩) এবং যথাযথ স্থিতিও নেই(৪) । সেইজন্য এই অহং, মমত্ব এবং বাসনারূপ দৃঢ় মূলসম্পন্ন সংসাররূপ অশ্বত্থবৃক্ষকে দৃঢ় বৈরাগ্যরূপ(৫) শস্ত্রের দ্বারা ছেদন করে(৬)— ৩</p>
<p class="Footnotes">(১)এই সংসারের স্বরূপ শাস্ত্রে যেমন বর্ণিত আছে এবং যেমন দেখা ও শোনা যায়, তত্ত্বজ্ঞান হলে আর সেরূপ থাকে না, যেমন ঘুম ভাঙলে আর স্বপ্নের সংসার দেখা যায় না ।</p>
<p class="Footnotes">(২)এর আদি নেই বলার অর্থ হল এই যে, এই পরম্পরা কবে হতে চলে আসছে তার কোনো ঠিক নেই ।</p>
<p class="Footnotes">(৩)অন্ত নেই বলার অর্থ এর পরম্পরা কত দূর চলবে, তারও কোনো ঠিক নেই ।</p>
<p class="Footnotes">(৪)এর স্থিতিও ঠিকমতো নেই বলার অর্থ হল প্রকৃতপক্ষে এটি ক্ষণভঙ্গুর ও বিনাশশীল ।</p>
<p class="Footnotes">(৫)ব্রহ্মলোক পর্যন্ত সকল ভোগ ক্ষণিক এবং বিনাশশীল, এটা জেনে এই জগতের সমস্ত বিষয়ভোগে সত্তা (অস্তিত্ব), সুখ, প্রীতি এবং রমণীয়তায় নিমজ্জিত না হওয়াকেই বলা হয় দৃঢ় ‘বৈরাগ্যরূপ শস্ত্র’ ।</p>
<p class="Footnotes">(৬)স্থাবর, জঙ্গমরূপ সমস্ত সংসার-চিন্তা ও অনাদিকাল হতে অজ্ঞানজাত অহং-মমত্ববোধ ও বাসনারূপ মূলকে পরিত্যাগ করাই হল সংসারবৃক্ষের অবান্তর ‘মূলসহ ছেদন করা’ ।</p>
<p class="Shlok-Color-2">ততঃ পদং তৎ পরিমার্গিতব্যং</p>
<p class="Shlok-Color-2">যস্মিন্ গতা ন নিবর্তন্তি ভূয়ঃ ।</p>
<p class="Shlok-Color-2">তমেব চাদ্যং পুরুষং প্রপদ্যে</p>
<p class="Shlok-Color-2">যতঃ প্রবৃত্তিঃ প্রসৃতা পুরাণী ॥</p>
<p class="Text">অতঃপর সর্বতোভাবে সেই পরম-পদরূপ পরমেশ্বরের অন্বেষণ করা উচিত, যাঁকে প্রাপ্ত হলে আর জগতে ফিরে আসতে হয় না, এবং যে-পরমেশ্বর হতে এই অনাদি সংসারের প্রবৃত্তির বিস্তার হয়েছে আমি সেই আদিপুরুষের শরণাগত হই—এইরূপ দৃঢ় নিশ্চয় হয়ে সেই পরমেশ্বরের মনন ও নিদিধ্যাসন করা উচিত । ৪</p>
<p class="Shlok-Color-2">নির্মানমোহা জিতসঙ্গদোষা</p>
<p class="Shlok-Color-2"> অধ্যাত্মনিত্যা বিনিবৃত্তকামাঃ ।</p>
<p class="Shlok-Color-2">দ্বন্দ্বৈর্বিমুক্তাঃ সুখদুঃখসংজ্ঞৈ-</p>
<p class="Shlok-Color-2">র্গচ্ছন্ত্যমূঢ়াঃ পদমব্যয়ং তৎ ॥</p>
<p class="Text">যাঁদের মান এবং মোহ দূর হয়েছে, যাঁরা আসক্তি জয় করেছেন, যাঁদের পরমাত্মার স্বরূপে নিত্য-স্থিতি এবং যাঁদের কামনা সম্পূর্ণভাবে নিবৃত্ত হয়েছে—সেইসকল সুখ-দুঃখরূপ দ্বন্দ্বমুক্ত জ্ঞানী ব্যক্তি অবিনাশী পরমপদ লাভ করেন । ৫</p>
<p class="Shlok-Color-2">ন তদ্ভাসয়তে সূের্যা ন শশাঙ্কো ন পাবকঃ ।</p>
<p class="Shlok-Color-2">যৎ গত্বা ন নিবর্তন্তে তদ্ধাম পরমং মম ॥</p>
<p class="Text">যে পরমপদ প্রাপ্ত হলে মানুষ আর সংসারে ফিরে আসে না, সেই স্বয়ং প্রকাশ পরমপদকে সূর্য, চন্দ্র বা অগ্নি কেউই প্রকাশ করতে পারে না, সেটিই হল আমার পরমধাম(১) । ৬</p>
<p class="Footnotes">(১)‘পরমধাম’ এর অর্থ গীতার অষ্টম অধ্যায়ের ২১তম শ্লোকে দ্রষ্টব্য ।</p>
<p class="Shlok-Color-2">মমৈবাংশো জীবলোকে জীবভূতঃ সনাতনঃ ।</p>
<p class="Shlok-Color-2">মনঃষষ্ঠানীন্দ্রিয়াণি প্রকৃতিস্থানি কর্ষতি ॥</p>
<p class="Text">এই দেহে জীবাত্মা আমারই সনাতন অংশ(১) এবং সে প্রকৃতিতে স্থিত হয়ে মনসহ পঞ্চেন্দ্রিয়কে আকর্ষণ করে । ৭</p>
<p class="Footnotes">(১)বিভাগরহিত হওয়া সত্ত্বেও বিভিন্ন ঘটে যেমন মহাকাশ ভিন্ন বলে প্রতীত হয় তেমনই সর্বভূতে একাত্মভাবে অবস্থান করলেও পরমাত্মাকে ভিন্ন ভিন্ন বলে মনে হয় । সেইজন্যই দেহে স্থিত জীবাত্মাকে তাঁর ‘সনাতন-অংশ’ বলে বর্ণনা করেছেন ।</p>
<p class="Shlok-Color-2">শরীরং যদবাপ্নোতি যচ্চাপ্যুৎক্রামতীশ্বরঃ ।</p>
<p class="Shlok-Color-2">গৃহীত্বৈতানি সংযাতি বায়ুর্গন্ধানিবাশয়াৎ ॥</p>
<p class="Text">বায়ু যেমন পুষ্পাদি হতে গন্ধ আহরণ করে নিয়ে যায়, তেমনই দেহাদির স্বামী জীবাত্মাও শরীর ত্যাগ করে যাবার সময় মনসহ ইন্দ্রিয়গুলিকে সঙ্গে নিয়ে যায় অর্থাৎ পূর্ব দেহের ইন্দ্রিয়াদি নূতন দেহে প্রবেশ করে । ৮</p>
<p class="Shlok-Color-2">শ্রোত্রং চক্ষুঃ স্পর্শনঞ্চ রসনং ঘ্রাণমেব চ ।</p>
<p class="Shlok-Color-2">অধিষ্ঠায় মনশ্চায়ং বিষয়ানুপসেবতে ॥</p>
<p class="Text">দেহস্থিত জীবাত্মা কর্ণ, ত্বক, চক্ষু, জিহ্বা, নাসিকাকে আশ্রয় করে মনের সাহায্যে শব্দ, স্পর্শ, রূপ, রস ও গন্ধ— এই পঞ্চবিষয়কে উপভোগ করে । ৯</p>
<p class="Shlok-Color-2">উৎক্রামন্তং স্থিতং বাপি ভুঞ্জানং বা গুণান্বিতম্ ।</p>
<p class="Shlok-Color-2">বিমূঢ়া নানুপশ্যন্তি পশ্যন্তি জ্ঞানচক্ষুষঃ ॥</p>
<p class="Text">শরীর ত্যাগের সময় অথবা শরীরে অবস্থানপূর্বক বিষয়ভোগ করার কালে বা গুণত্রয়ের সঙ্গে সংযুক্ত-রূপে এই জীবাত্মাকে বিমূঢ় ব্যক্তিগণ জানতে পারে না । কেবল জ্ঞানচক্ষুসম্পন্ন বিবেকিগণই তা জানতে পারেন । ১০</p>
<p class="Shlok-Color-2">যতন্তো যোগিনশ্চৈনং পশ্যন্ত্যাত্মন্যবস্থিতম্ ।</p>
<p class="Shlok-Color-2">যতন্তোঽপ্যকৃতাত্মানো নৈনং পশ্যন্ত্যচেতসঃ ॥</p>
<p class="Text">যত্নশীল যোগিগণই নিজেদের হৃদয়ে অবস্থিত এই আত্মাকে তত্ত্বতঃ জানতে পারেন. কিন্তু যারা নিজ অন্তন্করণ শুদ্ধ করেনি, এইরূপ অজ্ঞানিগণ যত্ন করলেও এই আত্মাকে জানতে পারে না । ১১</p>
<p class="Shlok-Color-2">যদাদিত্যগতং তেজো জগদ্ভাসয়তেঽখিলম্ ।</p>
<p class="Shlok-Color-2">যচ্চন্দ্রমসি যচ্চাগ্নৌ তত্তেজো বিদ্ধি মামকম্ ॥</p>
<p class="Text">সূের্যর যে জ্যোতি সমগ্র জগৎকে প্রকাশিত করে এবং যা চন্দ্রে এবং অগ্নিতে বিদ্যমান—সেই জ্যোতি আমারই বলে জানবে । ১২</p>
<p class="Shlok-Color-2">গামাবিশ্য চ ভূতানি ধারয়াম্যহমোজসা ।</p>
<p class="Shlok-Color-2">পুষ্ণামি চৌষধীঃ সর্বাঃ সোমো ভূত্বা রসাত্মকঃ ॥</p>
<p class="Text">আমি ঐশ্বরিক শক্তিদ্বারা পৃথিবীতে প্রবেশপূর্বক চরাচর সমস্ত ভূতকে ধারণ করি এবং রসাত্মক চন্দ্ররূপে সকল ওষধি অর্থাৎ বনস্পতিকে পুষ্ট করি । ১৩</p>
<p class="Shlok-Color-2">অহং বৈশ্বানরো ভূত্বা প্রাণিনাং দেহমাশ্রিতঃ ।</p>
<p class="Shlok-Color-2">প্রাণাপানসমাযুক্তঃ পচাম্যন্নং চতুর্বিধম্ ॥</p>
<p class="Text">আমিই উদরাগ্নিরূপে প্রাণিগণের দেহ আশ্রয়পূর্বক প্রাণ ও অপান বায়ুর সঙ্গে সংযুক্ত হয়ে চর্ব্য, চোষ্য, লেহ্য ও পেয়—এই চার(১) প্রকার খাদ্য পরিপাক করি । ১৪</p>
<p class="Footnotes">(১)খাদ্যবস্তু চর্ব্য-চোষ্য-লেহ্য-পেয়—এই চার প্রকারের হয় । যেগুলি চর্বণ করে খেতে হয় তাকে বলা হয় ‘চর্ব্য’ যেমন, রুটি ইত্যাদি ; যা চুষে খাওয়া হয় তা ‘চোষ্য’ যেমন, আখ ইত্যাদি । যেগুলি লেহন করে খাওয়া হয়, সেগুলিকে ‘লেহ্য’ বলা হয় যেমন, চাট্নি ইত্যাদি এবং যেগুলি পান করা হয় সেগুলিকে বলা হয় ‘পেয়’ যেমন, দুধ ইত্যাদি ।</p>
<p class="Shlok-Color-2">সর্বস্য চাহং হৃদি সন্নিবিষ্টো</p>
<p class="Shlok-Color-2">মত্তঃ স্মৃতির্জ্ঞানমপোহনঞ্চ ।</p>
<p class="Shlok-Color-2">বেদৈশ্চ সর্বৈরহমেব বেদ্যো-</p>
<p class="Shlok-Color-2">বেদান্তকৃদ্বেদবিদেব চাহম্ ॥</p>
<p class="Text">আমি সকল প্রাণীর হৃদয়ে অন্তর্যামীরূপে অবস্থান করি এবং আমা হতেই স্মৃতি, জ্ঞান ও অপোহন(১) হয় । আমিই চার বেদের জ্ঞাতব্য(২) বিষয়, বেদান্তের কর্তা এবং বেদার্থবেত্তা । ১৫</p>
<p class="Footnotes">(১)সংশয়, বিপর্যয় ইত্যাদি দোষের নাশ ।</p>
<p class="Footnotes">(২)সর্ববেদের তাৎপর্য হল পরমেশ্বরকে জানা, তাই সর্ববেদের দ্বারা জানবার একমাত্র বিষয় হলেন পরমেশ্বর ।</p>
<p class="Shlok-Color-2">দ্বাবিমৌ পুরুষৌ লোকে ক্ষরশ্চাক্ষর এব চ ।</p>
<p class="Shlok-Color-2">ক্ষরঃ সর্বাণি ভূতানি কূটস্থোঽক্ষর উচ্যতে ॥</p>
<p class="Text">এই জগতে অবিনাশী ও বিনাশী—এই দুই প্রকারের(১)পুরুষ আছেন । এঁদের মধ্যে সর্বভূতের শরীর বিনাশী এবং জীবাত্মা অবিনাশী । ১৬</p>
<p class="Footnotes">(১)গীতার সপ্তম অধ্যায়ের ৪-৫ শ্লোকে যে অপরা ও পরা প্রকৃতির কথা বলা হয়েছে এবং ত্রয়োদশ অধ্যায়ের প্রথম শ্লোকে যাকে ক্ষেত্র ও ক্ষেত্রজ্ঞের নামে বলা হয়েছে, সেই দুটিকেই এখানে ক্ষর ও অক্ষর নামে উল্লেখ করা হয়েছে ।</p>
<p class="Shlok-Color-2">উত্তমঃ পুরুষস্ত্বন্যঃ পরমাত্মেতু্যদাহৃতঃ ।</p>
<p class="Shlok-Color-2">যো লোকত্রয়মাবিশ্য বিভর্ত্যব্যয় ঈশ্বরঃ ॥</p>
<p class="Text">এই দুই পুরুষ হতে অত্যন্ত ভিন্ন উত্তম পুরুষ আছেন—যিনি ত্রিলোকে প্রবিষ্ট হয়ে সকলের ধারণ ও পালন করেন । তাঁকেই অবিনাশী পরমেশ্বর ও পরমাত্মা বলা হয় । ১৭</p>
<p class="Shlok-Color-2">যস্মাৎ ক্ষরমতীতোঽহমক্ষরাদপি চোত্তমঃ ।</p>
<p class="Shlok-Color-2">অতোঽস্মি লোকে বেদে চ প্রথিতঃ পুরুষোত্তমঃ ॥</p>
<p class="Text"> যেহেতু আমি বিনাশী জ়ড-ক্ষেত্রের অতীত এবং অবিনাশী জীবাত্মা হতেও উত্তম সেইজন্য জগতে এবং বেদে আমি পুরুষোত্তম নামে খ্যাত । ১৮</p>
<p class="Shlok-Color-2">যো মামেবমসংমূঢ়ো জানাতি পুরুষোত্তমম্ ।</p>
<p class="Shlok-Color-2">স সর্ববিদ্ভজতি মাং সর্বভাবেন ভারত ॥</p>
<p class="Text">হে ভারত ! যিনি আমাকে এইরূপে তত্ত্বতঃ পুরুষোত্তম বলে জানেন, সেই সর্বজ্ঞ পুরুষ সর্বতোভাবে নিত্য-নিরন্তর বাসুদেব পরমেশ্বররূপ আমারই ভজনা করেন । ১৯</p>
<p class="Shlok-Color-2">ইতি গুহ্যতমং শাস্ত্রমিদমুক্তং ময়ানঘ ।</p>
<p class="Shlok-Color-2">এতদ্বুদ্ধ্বা বুদ্ধিমান্ স্যাৎ কৃতকৃত্যশ্চ ভারত ॥</p>
<p class="Text">হে নিষ্পাপ অর্জুন ! এইরূপে আমি তোমাকে অত্যন্ত রহস্যযুক্ত গোপনীয় শাস্ত্রের কথা জানালাম । এটি তত্ত্বতঃ জেনে মানুষ জ্ঞানী ও কৃতার্থ হয় । ২০</p>
<p class="Chapter-End-Bold">ওঁ তৎসদিতি শ্রীমদ্ভগবদ্গীতাসূপনিষৎসু ব্রহ্মবিদ্যায়াং যোগশাস্ত্রে শ্রীকৃষ্ণার্জুনসংবাদে পুরুষোত্তমযোগো নাম পঞ্চদশোঽধ্যায়ঃ ॥</p>
<p class="Chapter-End">ওঁ তৎ সৎ শ্রীমদ্ভগবদ্গীতারূপী উপনিষদ্ তথা ব্রহ্মবিদ্যাবিষয়ক যোগশাস্ত্রে শ্রীকৃষ্ণ-অর্জুন সংবাদে ‘পুরুষোত্তমযোগ’ নামক পঞ্চদশ অধ্যায় সম্পূর্ণ হল ।</p>


<p class="Page-Break"> </p>
<p class="Chapter-Heading" id="toc_marker-21">ষোড়শ অধ্যায়</p>
<p class="Sub-Heading" xml:lang="en-US">দৈবাসুরসম্পদ্বিভাগযোগ</p>
<p class="Uwach">শ্রীভগবানুবাচ</p>
<p class="Shlok-Color-2">অভয়ং সত্ত্বসংশুদ্ধির্জ্ঞানযোগব্যবস্থিতিঃ ।</p>
<p class="Shlok-Color-2">দানং দমশ্চ যজ্ঞশ্চ স্বাধ্যায়স্তপ আর্জবম্ ॥</p>
<p class="Text">ভগবান শ্রীকৃষ্ণ বললেন—ভয়শূন্যতা, অন্তঃকরণের পূর্ণ নির্মলতা, তত্ত্বজ্ঞানের জন্য ধ্যানযোগে নিরন্তর দৃঢ় স্থিতি (১), সাত্ত্বিক দান(২), ইন্দ্রিয়াদি সংযম, ভগবান-দেবতা ও গুরুজনাদির পূজা, অগ্নিহোত্রাদি উত্তম কর্মের অনুষ্ঠান, বেদ-শাস্ত্রাদি অধ্যয়ন-অধ্যাপন, ভগবানের নাম-গুণকীর্তন, স্বধর্ম পালনে কষ্ট সহ্য করা এবং শরীর ও ইন্দ্রিয়সহ অন্তঃকরণের সরলতা ১</p>
<p class="Footnotes">(১)পরমাত্মার স্বরূপ তত্ত্বতঃ জানবার জন্য সচ্চিদানন্দঘন পরমাত্মার স্বরূপে একাত্মভাবে ধ্যানে নিত্য-নিরন্তর গাঢ় স্থিতিকেই ‘জ্ঞানযোগব্যবস্থিতি’ বলে বুঝতে হবে ।</p>
<p class="Footnotes">(২)গীতার ১৭ অধ্যায়ের ২০তম শ্লোকে এর বিস্তারিত বিবরণ দ্রষ্টব্য ।</p>
<p class="Shlok-Color-2">অহিংসা সত্যমক্রোধস্ত্যাগঃ শান্তিরপৈশুনম্ ।</p>
<p class="Shlok-Color-2">দয়া ভূতেস্বলোলুপ্তবং মার্দবং হ্রীরচাপলম্ ॥</p>
<p class="Text">কায়মনোবাক্যে কাউকেও কোনওভাবে কষ্ট না দেওয়া, যথার্থ ও প্রিয় ভাষণ(১) , নিজের প্রতি অপরাধকারীর প্রতিও ক্রোধ না করা, সকল কর্মে কর্তৃত্বাভিমান ত্যাগ করা, চিত্ত-চাঞ্চল্যের অভাব, পরনিন্দাবর্জন, সর্বভূতে অহেতুক দয়া, বিষয়সমূহের সঙ্গে ইন্দ্রিয়াদির সংযোগ হলেও আসক্ত না হওয়া, কোমলতা, লোক ও শাস্ত্রবিরুদ্ধ আচরণে লজ্জা এবং ব্যর্থ চেষ্টার অভাব ২</p>
<p class="Footnotes">(১)চিত্ত এবং ইন্দ্রিয়ের দ্বারা যে নিশ্চয় করা হয়েছে তা ঠিক সেইভাবে প্রিয় শব্দে বলাকেই ‘সত্যভাষণ’ বলা হয় ।</p>
<p class="Shlok-Color-2">তেজঃ ক্ষমা ধৃতিঃ শৌচমদ্রোহো নাতিমানিতা ।</p>
<p class="Shlok-Color-2">ভবন্তি সম্পদং দৈবীমভিজাতস্য ভারত ॥</p>
<p class="Text">তেজ(১), ক্ষমা, ধৈর্য, বাহ্যাভ্যন্তর শুদ্ধি(২), শত্রুভাবশূণ্যতা এবং নিজের মধ্যে পূজ্যভাবের অনভিমান—হে ভারত ! এই সমস্ত হল দৈবী সম্পদযুক্ত পুরুষদের লক্ষণ । ৩</p>
<p class="Footnotes">(১)শ্রেষ্ঠ ব্যক্তির যে-শক্তির প্রভাবে বিষয়াসক্তি এবং নীচ প্রকৃতির মানুষ প্রায়শঃই অন্যায় আচরণ পরিত্যাগ করে তার কথানুযায়ী শ্রেষ্ঠ আচরণে প্রবৃত্ত হওয়া<span class="char-style-override-3">—</span>সেই শক্তিকেই ‘তেজ’ বলা হয় ।</p>
<p class="Footnotes">(২)ত্রয়োদশ অধ্যায়ের সপ্তম শ্লোকের টিপ্পনী দ্রষ্টব্য ।</p>
<p class="Shlok-Color-2">দম্ভো দর্পোঽভিমানশ্চ ক্রোধঃ পারুষ্যমেব চ ।</p>
<p class="Shlok-Color-2">অজ্ঞানং চাভিজাতস্য পার্থ সম্পদমাসুরীম্ ॥</p>
<p class="Text">হে পার্থ ! দম্ভ, দর্প, অভিমান, ক্রোধ, নিষ্ঠুরতা ও অজ্ঞান—এই সকল হল আসুরী সম্পদসহ জাত পুরুষদের লক্ষণ । ৪</p>
<p class="Shlok-Color-2">দৈবী সম্পদ্বিমোক্ষায় নিবন্ধায়াসুরী মতা ।</p>
<p class="Shlok-Color-2">মা শুচন্ সম্পদং দৈবীমভিজাতোঽসি পাণ্ডব ॥</p>
<p class="Text">দৈবী সম্পদ সংসারবন্ধন হতে মুক্তির হেতু এবং আসুরী সম্পদ সংসার বন্ধনের কারণ । হে পাণ্ডব ! তুমি শোক করো না, কারণ তুমি দৈবী সম্পদ নিয়ে জন্মেছ । ৫</p>
<p class="Shlok-Color-2">দ্বৌ ভূতসর্গো লোকেঽস্মিন্ দৈব আসুর এব চ ।</p>
<p class="Shlok-Color-2">দৈবো বিস্তরশঃ প্রোক্ত আসুরং পার্থ মে শৃণু ॥</p>
<p class="Text">হে পার্থ ! ইহলোকে দুই প্রকারের মানুষ সৃষ্টি হয়েছে, এক দৈবী প্রকৃতিসম্পন্ন এবং অপরটি আসুরী প্রকৃতিসম্পন্ন । এদের মধ্যে দৈবী প্রকৃতিসম্পন্ন মানুষদের কথা বিস্তারিতভাবে বলেছি, এইবার আসুরী প্রকৃতিসম্পন্ন মানুষদের কথা বিস্তারিতভাবে আমার নিকট শোনো । ৬</p>
<p class="Shlok-Color-2">প্রবৃত্তিঞ্চ নিবৃতিঞ্চ জনা ন বিদুরাসুরাঃ ।</p>
<p class="Shlok-Color-2">ন শৌচং নাপি চাচারো ন সত্যং তেষু বিদ্যতে ॥</p>
<p class="Text">আসুরী স্বভাবসম্পন্ন ব্যক্তিগণ প্রবৃত্তি এবং নিবৃত্তি—এই দুটিকেই জানে না । তাই তাদের মধ্যে বাহ্যাভ্যন্তর শুদ্ধি নেই, সদাচার নেই এবং সত্যভাষণও নেই । ৭</p>
<p class="Shlok-Color-2">অসত্যমপ্রতিষ্ঠং তে জগদাহুরনীশ্বরম্ ।</p>
<p class="Shlok-Color-2">অপরস্পরসম্ভূতং কিমন্যৎ কামহৈতুকম্ ॥</p>
<p class="Text">এই আসুরী প্রকৃতির মানুষেরা বলে এই জগৎ ধর্মাধর্মের ব্যবস্থাহীন, সত্যশূন্য এবং কর্মফলদাতা ঈশ্বর বলে কেউ নেই । শুধু কামবশতঃ স্ত্রী-পুরুষের সংযোগেই এ উৎপন্ন, এছাড়া আর কিছুই নেই । ৮</p>
<p class="Shlok-Color-2">এতাং দৃষ্টিমবষ্টভ্য নষ্টাত্মানোঽল্পবুদ্ধয়ঃ ।</p>
<p class="Shlok-Color-2">প্রভবন্তুগ্রকর্মাণঃ ক্ষয়ায় জগতোঽহিতাঃ ॥</p>
<p class="Text">এইরূপ মিথ্যা জ্ঞান অবলম্বন করে বিকৃত স্বভাব এবং মন্দবুদ্ধিসম্পন্ন, অহিতকারী ক্রূরকর্মা ব্যক্তিগণ জগতের বিনাশের জন্য জন্মগ্রহণ করে । ৯</p>
<p class="Shlok-Color-2">কামমাশ্রিত্য দুষ্পূরং দম্ভমানমদাম্বিতাঃ ।</p>
<p class="Shlok-Color-2">মোহাদ্ গৃহীত্বাসদ্গ্রাহান্ প্রবর্তন্তেঽশুচিব্রতাঃ ॥</p>
<p class="Text">এইসব দুস্পূরণীয় বাসনায় পূর্ণ, দম্ভ, অভিমান ও মদযুক্ত মানুষেরা অজ্ঞানবশতঃ অশুচি সিদ্ধান্ত গ্রহণ করে ভ্রষ্টাচারে প্রবৃত্ত হয়ে সংসারে বিচরণ করে । ১০</p>
<p class="Shlok-Color-2">চিন্তামপরিমেয়াঞ্চ প্রলয়ান্তামুপাশ্রিতাঃ ।</p>
<p class="Shlok-Color-2">কামোপভোগপরমা এতাবদিতি নিশ্চিতাঃ ॥</p>
<p class="Text">মৃত্যুকাল পর্যন্ত এরা অসংখ্য চিন্তার আশ্রয় নিয়ে বিষয়ভোগে রত থাকে ও ‘এই-ই সুখ’ এইরূপ মনে করে থাকে । ১১</p>
<p class="Shlok-Color-2">আশাপাশশতৈর্বদ্ধাঃ কামক্রোধপরায়ণাঃ ।</p>
<p class="Shlok-Color-2">ঈহন্তে কামভোগার্থমন্যায়েনার্থসঞ্চয়ান্ ॥</p>
<p class="Text">তারা অসংখ্য আশাপাশে অর্থাৎ কামনার জালে আবদ্ধ থেকে এবং কাম ও ক্রোধের অধীন হয়ে বিষয়ভোগের জন্য অসদুপায়ে অর্থ সংগ্রহে রত থাকে । ১২</p>
<p class="Shlok-Color-2">ইদমদ্য ময়া লব্ধমিমং প্রাপ্স্যে মনোরথম্ ।</p>
<p class="Shlok-Color-2">ইদমস্তীদমপি মে ভবিষ্যতি পুনর্ধনম্ ॥</p>
<p class="Text">তারা ভাবতে থাকে যে আজ আমার এই ধন লাভ হল, ভবিষ্যতে আমার এই আশা পূরণ হবে । আমার এত ধন আছে, পরে আরও ধন লাভ হবে । ১৩</p>
<p class="Shlok-Color-2">অসৌ ময়া হতঃ শত্রুর্হনিষ্যে চাপরানপি ।</p>
<p class="Shlok-Color-2">ঈশ্বরোঽহমহং ভোগী সিদ্ধোঽহং বলবান্ সুখী ॥</p>
<p class="Text">সেই দুর্জয় শত্রুকে আমি নাশ করছি, এইবার অন্যান্যদেরও নাশ করব । আমি ঈশ্বর, আমি ভোগী । আমি পুরুষার্থসম্পন্ন, বলবান এবং সুখী । ১৪</p>
<p class="Shlok-Color-2">আঢ্যোঽভিজনবানস্মি কোঽন্যোঽস্তি সদৃশো ময়া ।</p>
<p class="Shlok-Color-2">যক্ষ্যে দাস্যামি মোদিষ্য ইত্যজ্ঞানবিমোহিতাঃ ॥</p>
<p class="Shlok-Color-2">অনেকচিত্তবিভ্রান্তা মোহজালসমাবৃতাঃ ।</p>
<p class="Shlok-Color-2">প্রসক্তাঃ কামভোগেষু পতন্তি নরকেঽশুচৌ ॥</p>
<p class="Text">আমি অত্যন্ত ধনী এবং অনেক আত্মীয়-স্বজন পরিবেষ্টিত, আমার মতো আর কে আছে ? আমি যজ্ঞ করব, দান করব, আমোদ-প্রমোদ করব । এইপ্রকার অজ্ঞ, মোহগ্রস্ত এবং নানাভাবে বিভ্রান্তচিত্ত মোহজাল সমাবৃত এবং বিষয়ভোগে অত্যধিক আসক্ত আসুরী প্রকৃতির ব্যক্তিগণ ভয়ানক অপবিত্র নরকে পতিত হয় । ১৫-১৬</p>
<p class="Shlok-Color-2">আত্মসম্ভাবিতাঃ স্তব্ধা ধনমানমদাম্বিতাঃ ।</p>
<p class="Shlok-Color-2">যজন্তে নামযজ্ঞৈস্তে দম্ভেনাবিধিপূর্বকম্ ॥</p>
<p class="Text">নিজেই নিজেকে শ্রেষ্ঠ মনে করে সেইসকল অহঙ্কারী ব্যক্তি ধন, মান ও গর্বের সঙ্গে অবিধিপূর্বক নামমাত্র যজ্ঞের অনুষ্ঠান করে । ১৭</p>
<p class="Shlok-Color-2">অহঙ্কারং বলং দর্পং কামং ক্রোধঞ্চ সংশ্রিতাঃ ।</p>
<p class="Shlok-Color-2">মামাত্মপরদেহেষু প্রদ্বিষন্তোঽভ্যসূয়কাঃ ॥</p>
<p class="Text">অহঙ্কার, বল, দর্প, কামনা ও ক্রোধের বশবর্তী এবং অপরের নিন্দাকারী এইরূপ ব্যক্তি নিজের ও অপরের দেহে অন্তর্যামীরূপে অবস্থিত আমার প্রতি দ্বেষভাব পোষণ করে । ১৮</p>
<p class="Shlok-Color-2">তানহং দ্বিষতঃ ক্রূরান্ সংসারেষু নরাধমান্ ।</p>
<p class="Shlok-Color-2">ক্ষিপাম্যজস্রমশুভানাসুরীষ্বেব যোনিষু ॥</p>
<p class="Text">সেই দ্বেষপরায়ণ, পাপাচারী, ক্রূর, নরাধমদের আমি এই সংসারে বারংবার আসুরী যোনিতে নিক্ষেপ করি । ১৯</p>
<p class="Shlok-Color-2">আসুরীং যোনিমাপন্না মূঢ়া জন্মনি জন্মনি ।</p>
<p class="Shlok-Color-2">মামপ্রাপ্যৈব কৌন্তেয় ততো যান্ত্যধমাং গতিম্ ॥</p>
<p class="Text">হে অর্জুন ! সেই মূঢ় ব্যক্তিগণ আমাকে প্রাপ্ত না হয়ে জন্মে-জন্মে আসুরী-যোনি প্রাপ্ত হয় এবং ক্রমে তা থেকেও অত্যন্ত নিম্নগতি প্রাপ্ত হয় অর্থাৎ ঘোর নরকে পতিত হয় । ২০</p>
<p class="Shlok-Color-2">ত্রিবিধং নরকস্যেদং দ্বারং নাশনমাত্মনঃ ।</p>
<p class="Shlok-Color-2">কামঃ ক্রোধস্তথা লোভস্তস্মাদেতৎ ত্রয়ং ত্যজেৎ ॥</p>
<p class="Text">কাম, ক্রোধ এবং লোভ—এই তিনটি নরকের দ্বারস্বরূপ(১) এবং আত্মার হননকারী অর্থাৎ আত্মাকে অধোগামী করে । অতএব এই তিনটি বিষবৎ ত্যাগ করা উচিত । ২১</p>
<p class="Footnotes">(১)সর্ব অনর্থের মূল এবং নরকপ্রাপ্তির হেতু হওয়ায় কাম, ক্রোধ ও লোভকে ‘নরকের দ্বার’ বলে অভিহিত করা হয়েছে ।</p>
<p class="Shlok-Color-2">এতৈর্বিমুক্তঃ কৌন্তেয় তমোদ্বারৈস্ত্রিভির্নরঃ ।</p>
<p class="Shlok-Color-2">আচরত্যাত্মনঃ শ্রেয়স্ততো যাতি পরাং গতিম্ ॥</p>
<p class="Text">হে অর্জুন ! এই তিন নরকের দ্বার হতে মুক্ত ব্যক্তি নিজ কল্যাণ সাধনে সমর্থ হন(১) । সেইজন্য তিনি পরমগতি প্রাপ্ত হন অর্থাৎ আমাকে লাভ করেন । ২২</p>
<p class="Footnotes">(১)নিজের উদ্ধারের জন্য ভগবদাজ্ঞানুযায়ী কাজ করাই হল ‘নিজের কল্যাণ আচরণ করা’ ।</p>
<p class="Shlok-Color-2">যঃ শাস্ত্রবিধিমুৎসৃজ্য বর্ততে কামকারতঃ ।</p>
<p class="Shlok-Color-2">ন স সিদ্ধিমবাপ্নোতি ন সুখং ন পরাং গতিম্ ॥</p>
<p class="Text">যে ব্যক্তি শাস্ত্রবিধি ত্যাগ করে স্বেচ্ছাচারী হয়ে খুশিমতো আচরণ করে, সে সিদ্ধি লাভ করে না, মোক্ষলাভ করে না এবং সুখও প্রাপ্ত হয় না । ২৩</p>
<p class="Shlok-Color-2">তস্মাচ্ছাস্ত্রং প্রমাণং তে কার্যাকার্যব্যবস্থিতৌ ।</p>
<p class="Shlok-Color-2">জ্ঞাত্বা শাস্ত্রবিধানোক্তং কর্ম কর্তুমিহার্হসি ॥</p>
<p class="Text">কর্তব্য ও অকর্তব্য নির্ধারণে তোমার নিকট শাস্ত্রই প্রমাণ । অতএব কর্তব্য-অকর্তব্য নির্ধারণে শাস্ত্রবিধি জেনে তোমার কর্ম করা উচিত । ২৪</p>
<p class="Chapter-End-Bold">ওঁ তৎসদিতি শ্রীমদ্ভগবদ্গীতাসূপনিষৎসু ব্রহ্মবিদ্যায়াং যোগশাস্ত্রে শ্রীকৃষ্ণার্জুনসংবাদে দৈবাসুরসম্পদ- বিভাগযোগো নাম ষোড়শোঽধ্যায়ঃ ॥</p>
<p class="Chapter-End">ওঁ তৎ সৎ শ্রীমদ্ভগবদ্গীতারূপী উপনিষদ্ তথা ব্রহ্মবিদ্যাবিষয়ক যোগশাস্ত্রে শ্রীকৃষ্ণ-অর্জুন সংবাদে ‘দৈবাসুরসম্পদবিভাগযোগ’ নামক ষোড়শ অধ্যায় সম্পূর্ণ হল ।</p>


<p class="Page-Break"> </p>
<p class="Chapter-Heading" id="toc_marker-22">সপ্তদশ অধ্যায়</p>
<p class="Sub-Heading" xml:lang="en-US">শ্রদ্ধাত্রয়বিভাগযোগ</p>
<p class="Uwach">অর্জুন উবাচ</p>
<p class="Shlok-Color-2">যে শাস্ত্রবিধিমুৎসৃজ্য যজন্তে শ্রদ্ধয়াম্বিতাঃ ।</p>
<p class="Shlok-Color-2">তেষাং নিষ্ঠা তু কা কৃষ্ণ সত্ত্বমাহো রজস্তমঃ ॥</p>
<p class="Text">অর্জুন জিজ্ঞাসা করলেন—হে কৃষ্ণ ! যাঁরা শাস্ত্রবিধি ত্যাগ করে শ্রদ্ধার সঙ্গে দেবতাগণের পূজা করেন, তাঁদের সেই নিষ্ঠা কীরূপ সাত্ত্বিকী, রাজসী অথবা তামসী ? ১</p>
<p class="Uwach">শ্রীভগবানুবাচ</p>
<p class="Shlok-Color-2">ত্রিবিধা ভবতি শ্রদ্ধা দেহিনাং সা স্বভাবজা ।</p>
<p class="Shlok-Color-2">সাত্ত্বিকী রাজসী চৈব তামসী চেতি তাং শৃণু ॥</p>
<p class="Text">ভগবান শ্রীকৃষ্ণ বললেন—শাস্ত্রীয় সংস্কাররহিত শুধুমাত্র স্বভাবজাত শ্রদ্ধা(১) তিন প্রকারের হয়ে থাকে—সাত্ত্বিকী, রাজসী তথা তামসী । সেইগুলি তুমি আমার নিকট শোনো । ২</p>
<p class="Footnotes">(১)অনন্ত জন্মে কৃত-কর্মের সঞ্চিত সংস্কার হতে উৎপন্ন শ্রদ্ধাকে ‘স্বভাবজা’ শ্রদ্ধা বলা হয় ।</p>
<p class="Shlok-Color-2">সত্ত্বানুরূপা সর্বস্য শ্রদ্ধা ভবতি ভারত ।</p>
<p class="Shlok-Color-2">শ্রদ্ধাময়োঽয়ং পুরুষো যো যচ্ছ্রদ্ধঃ স এব সঃ ॥</p>
<p class="Text">হে ভারত ! সকল মানুষের শ্রদ্ধা তাঁদের অন্তঃকরণ অনুযায়ী হয়ে থাকে । মানুষ শ্রদ্ধাময়, অতএব যিনি যেরূপ শ্রদ্ধাযুক্ত, তিনি সেইরূপই হন । ৩</p>
<p class="Shlok-Color-2">যজন্তে সাত্ত্বিকা দেবান্ যক্ষরক্ষাংসি রাজসাঃ ।</p>
<p class="Shlok-Color-2">প্রেতান্ ভূতগণাংশ্চান্যে যজন্তে তামসা জনাঃ ॥</p>
<p class="Text">সাত্ত্বিক ব্যক্তিগণ দেবতাদের পূজা করেন, রাজসিক ব্যক্তিগণ যক্ষ ও রাক্ষসদের এবং তামসিক ব্যক্তিগণ ভূত-প্রেতের পূজা করে । ৪</p>
<p class="Shlok-Color-2">অশাস্ত্রবিহিতং ঘোরং তপ্যন্তে যে তপো জনাঃ ।</p>
<p class="Shlok-Color-2">দম্ভাহঙ্কারসংযুক্তাঃ কামরাগবলাম্বিতাঃ ॥</p>
<p class="Text">যে ব্যক্তি শাস্ত্রবিধিবর্জিত হয়ে শুধুমাত্র মনঃকল্পিত ঘোর তপস্যা করে এবং দম্ভ-অহঙ্কারযুক্ত তথা কামনা, আসক্তি ও বলের অভিমানে যুক্ত হয়ে ৫</p>
<p class="Shlok-Color-2">কর্ষয়ন্তঃ শরীরস্থং ভূতগ্রামমচেতসঃ ।</p>
<p class="Shlok-Color-2">মাং চৈবান্তঃশরীরস্থং তান্ বিদ্ধ্যাসুরনিশ্চয়ান্ ॥</p>
<p class="Text">শরীরস্থ ভূতগণকে এবং অন্তঃকরণে অবস্থিত পরমাত্মারূপ আমাকে ক্লিষ্ট করে(১), সেই অজ্ঞানী ব্যক্তিদের তুমি আসুরী প্রকৃতির বলে জানবে । ৬</p>
<p class="Footnotes">(১)শাস্ত্রবিরুদ্ধ উপবাস ইত্যাদি ঘোর আচরণের সাহায্যে শরীর কৃশ করা এবং ভগবানের অংশস্বরূপ জীবাত্মাকে কষ্ট দেওয়ার তাৎপর্য হল ভূতগণকে এবং অন্তর্যামী পরমাত্মাকে ‘কৃশ করা’ ।</p>
<p class="Shlok-Color-2">আহারস্ত্বপি সর্বস্য ত্রিবিধো ভবতি প্রিয়ঃ ।</p>
<p class="Shlok-Color-2">যজ্ঞস্তপস্তথা দানং তেষাং ভেদমিমং শৃণু ॥</p>
<p class="Text">খাদ্যও সকলের নিজ নিজ প্রকৃতি অনুসারে তিন প্রকার প্রিয় হয় । সেইরূপ যজ্ঞ-তপ এবং দানও তিন প্রকারের হয় । এইগুলির প্রভেদ শ্রবণ করো । ৭</p>
<p class="Shlok-Color-2">আয়ুঃসত্ত্ববলারোগ্যসুখপ্রীতিবিবর্দ্ধনাঃ ।</p>
<p class="Shlok-Color-2">রস্যাঃ স্নিগ্ধাঃ স্থিরা হৃদ্যা আহারাঃ সাত্ত্বিকপ্রিয়াঃ ॥</p>
<p class="Text">আয়ু-ৱুদ্ধি-বল-আরোগ্য-সুখ ও প্রীতিবর্ধক, সরস-স্নিগ্ধ-পুষ্টিকর(১) এবং মনোরম—এইরূপ আহার সাত্ত্বিক ব্যক্তিদের প্রিয় হয় । ৮</p>
<p class="Footnotes">(১)যে ভোজ্যপদার্থের সার শরীরে বহু সময় ধরে থাকে, তাকে ‘সারবান ভোজ্য’ বলা হয় ।</p>
<p class="Shlok-Color-2">কট্ববম্ললবণাত্যুষ্ণতীক্ষ্ণরুক্ষবিদাহিনঃ ।</p>
<p class="Shlok-Color-2">আহারা রাজসস্যেষ্টা দুঃখশোকাময়প্রদাঃ ॥</p>
<p class="Text">কটু-অম্ল-লবণাক্ত-অত্যন্তগরম-তীক্ষ্ণ-রুক্ষপ্রদাহ-কর এবং দুঃখ-চিন্তা-রোগ উৎপাদনকারী আহার রাজসিক ব্যক্তিদের প্রিয় হয় । ৯</p>
<p class="Shlok-Color-2">যাতযামং গতরসং পূতি পর্যুষিতঞ্চ যৎ ।</p>
<p class="Shlok-Color-2">উচ্ছিষ্টমপি চামেধ্যং ভোজনং তামসপ্রিয়ম্ ॥</p>
<p class="Text">অর্ধপক্ব, রসহীন, দুর্গন্ধময়-বাসী-উচ্ছিষ্ট এবং অপবিত্র আহার তামসিক ব্যক্তিদের প্রিয় হয় । ১০</p>
<p class="Shlok-Color-2">অফলাকাঙ্ক্ষিভির্যজ্ঞো বিধিদৃষ্টো য ইজ্যতে ।</p>
<p class="Shlok-Color-2">যষ্টব্যমেবেতি মনঃ সমাধায় স সাত্ত্বিকঃ ॥</p>
<p class="Text">শাস্ত্রবিধির দ্বারা নির্দিষ্ট এবং যজ্ঞ করাই কর্তব্য—এইরূপ নিশ্চয়যুক্ত হয়ে ফলাকাঙ্ক্ষাশূণ্য পুরুষের দ্বারা যে যজ্ঞ করা হয় তা হল সাত্ত্বিক যজ্ঞ । ১১</p>
<p class="Shlok-Color-2">অভিসন্ধায় তু ফলং দম্ভার্থমপি চৈব যৎ ।</p>
<p class="Shlok-Color-2">ইজ্যতে ভরতশ্রেষ্ঠ তং যজ্ঞং বিদ্ধি রাজসম্ ॥</p>
<p class="Text">কিন্তু, হে অর্জুন ! শুধু দম্ভপূর্বক অথবা ফললাভের জন্য যে-যজ্ঞ করা হয়, তাকে রাজসিক যজ্ঞ বলে জানবে । ১২</p>
<p class="Shlok-Color-2">বিধিহীনমসৃষ্টান্নং মন্ত্রহীনমদক্ষিণম্ ।</p>
<p class="Shlok-Color-2">শ্রদ্ধাবিরহিতং যজ্ঞং তামসং পরিচক্ষতে ॥</p>
<p class="Text">শাস্ত্রবিধিবর্জিত, অন্নদানশূন্য, মন্ত্রবিহীন, দক্ষিণাবিহীন এবং শ্রদ্ধারহিত যজ্ঞকে তামসিক যজ্ঞ বলা হয় । ১৩</p>
<p class="Shlok-Color-2">দেবদ্বিজগুরুপ্রাজ্ঞপূজনং শৌচমার্জবম্ ।</p>
<p class="Shlok-Color-2">ব্রহ্মচর্যমহিংসা চ শারীরং তপ উচ্যতে ॥</p>
<p class="Text">দেবতা, ব্রাহ্মণ, গুরু(১) এবং জ্ঞানী ব্যক্তিদের পূজা, পবিত্রতা, সরলতা, ব্রহ্মচর্য এবং অহিংসা—এইগুলিকে শারীরিক তপস্যা বলা হয় । ১৪</p>
<p class="Footnotes">(১)এখানে গুরু শব্দের দ্বারা মা-বাবা-আচার্য এবং বৃদ্ধ বা যিনি নিজের হতে কোনওভাবে বড়—তাঁদের সকলকে বোঝায় ।</p>
<p class="Shlok-Color-2">অনুদ্বেগকরং বাক্যং সত্যং প্রিয়হিতঞ্চ যৎ ।</p>
<p class="Shlok-Color-2">স্বাধ্যায়াভ্যসনঞ্চৈব বাঙ্ময়ং তপ উচ্যতে ॥</p>
<p class="Text">অনুদ্বেগকর, প্রিয়, হিতকারক এবং যথার্থ-ভাষণ(১)ও বেদশাস্ত্রাদির পাঠ তথা ঈশ্বরের-নাম-জপাদির অভ্যাসকে বাচিক তপস্যা বলা হয় । ১৫</p>
<p class="Footnotes">(১)মন এবং ইন্দ্রিয়সমূহের দ্বারা যা অনুভূত হয়, তা ঠিক সেই মতো বলাকেই ‘যথার্থ বাক্য’ বলা হয় ।</p>
<p class="Shlok-Color-2">মনঃপ্রসাদঃ সৌম্যত্বং মৌনমাত্মবিনিগ্রহঃ ।</p>
<p class="Shlok-Color-2">ভাবসংশুদ্ধিরিত্যেতৎ তপো মানসমুচ্যতে ॥</p>
<p class="Text">চিত্তের প্রসন্নতা, সৌম্যভাব, ভগবচ্চিন্তনের স্বভাব, মনের নিরোধ, অন্তঃকরণের পবিত্রতা—এইগুলিকে মানসিক তপস্যা বলা হয় । ১৬</p>
<p class="Shlok-Color-2">শ্রদ্ধয়া পরয়া তপ্তং তপস্তৎ ত্রিবিধং নরৈঃ ।</p>
<p class="Shlok-Color-2">অফলাকাঙ্ক্ষিভির্যুক্তৈঃ সাত্ত্বিকং পরিচক্ষতে ॥</p>
<p class="Text">ফলাকাঙ্ক্ষাশূন্য ব্যক্তিগণের দ্বারা পরম শ্রদ্ধা সহকারে পূর্বোক্ত কায়িক, বাচিক ও মানসিক যে তপস্যা সাধিত হয় তাকে সাত্ত্বিক তপস্যা বলে । ১৭</p>
<p class="Shlok-Color-2">সৎকারমানপূজার্থং তপো দম্ভেন চৈব যৎ ।</p>
<p class="Shlok-Color-2">ক্রিয়তে তদিহ প্রোক্তং রাজসং চলমধ্রুবম্ ॥</p>
<p class="Text">সৎকার, মান ও পূজা পাবার আশায় অথবা অন্য কোনও স্বার্থের প্রয়োজনে যে তপস্যা করা হয়, ইহলোকে যা কদাচিৎ ফলপ্রসু হয়(১)— সেই তপস্যাকে রাজসিক তপস্যা বলে । ১৮</p>
<p class="Footnotes">(১)‘কদাচিৎ ফলপ্রসু’ তাকেই বলা হয়, যার ফলপ্রদান করবার বা না করবার সম্ভাবনা থাকে ।</p>
<p class="Shlok-Color-2">মূঢ়গ্রাহেণাত্মনো যৎ পীড়য়া ক্রিয়তে তপঃ ।</p>
<p class="Shlok-Color-2">পরস্যোৎসাদনার্থং বা তত্তামসমুদাহৃতম্ ॥</p>
<p class="Text">দুরাকাঙ্ক্ষার বশবর্তী হয়ে দেহেন্দ্রিয়কে কষ্ট দিয়ে অথবা অন্যের অনিষ্টের জন্য যে তপস্যা করা হয় তাকে তামসিক তপস্যা বলে । ১৯</p>
<p class="Shlok-Color-2">দাতব্যমিতি যদ্দানং দীয়তেঽনুপকারিণে ।</p>
<p class="Shlok-Color-2">দেশে কালে চ পাত্রে চ তদ্দানং সাত্ত্বিকং স্মৃতম্ ॥</p>
<p class="Text">দান করা কর্তব্য— এইভাবে প্রত্যুপকারের আশা না করে পবিত্র স্থানে(১), যথা সময়ে(২) ও যোগ্য পাত্রে(৩) যে দান করা হয় তাকে সাত্ত্বিক দান বলে । ২০</p>
<p class="Footnotes">(১),(২)যে দেশে-কালে যে বস্তুর অভাব ঘটে, সেই দেশ-কাল, সেই বস্তুর সাহায্যে প্রাণীদের সেবা করবার যোগ্য দেশ-কাল বলে বিবেচিত হয় ।</p>
<p class="Footnotes">(৩)ক্ষুধার্ত, অনাথ, দুঃখী, রোগী, অসমর্থ এবং ভিক্ষুক—এদের অন্ন বস্ত্রাদি, ঔষধ, যার যে-বস্তুর অভাব থাকে, তাকে সেই বস্তুর দ্বারা সেবা করবার যোগ্য বলে মনে করা হয় এবং শ্রেষ্ঠ আচরণকারী বিদ্বান ব্রাহ্মণদের অর্থ ও সর্বপ্রকার পদার্থের দ্বারা সেবার যোগ্য বলে মনে করা হয় ।</p>
<p class="Shlok-Color-2">যত্তু প্রত্যুপকারার্থং ফলমুদ্দিশ্য বা পুনঃ ।</p>
<p class="Shlok-Color-2">দীয়তে চ পরিক্লিষ্টং তদ্দানং রাজসং স্মৃতম্ ॥</p>
<p class="Text">কিন্তু যে-দান ক্লেশপূর্বক প্রত্যুপকারের আশায় অথবা ফললাভের উদ্দেশ্যে(৪) এবং অনিচ্ছা সত্ত্বেও(৫) করা হয়, তাকে রাজসিক দান বলে । ২১</p>
<p class="Footnotes">(৪)অর্থাৎ সম্মান, প্রতিষ্ঠা এবং স্বর্গাদি ফলপ্রাপ্তির কামনায় বা রোগনিবৃত্তির জন্য ।</p>
<p class="Footnotes">(৫)আজকাল যেমন চাঁদা ইত্যাদি দেওয়া হয় ।</p>
<p class="Shlok-Color-2">অদেশকালে যদ্দানমপাত্রেভ্যশ্চ দীয়তে ।</p>
<p class="Shlok-Color-2">অসৎকৃতমবজ্ঞাতং তত্তামসমুদাহৃতম্ ॥</p>
<p class="Text">মান-সম্মান না করে, অবজ্ঞাপূর্বক অযোগ্য পাত্রে, অপবিত্র স্থানে ও অশুভ সময়ে যে দান করা হয়, তাকে তামসিক দান বলে । ২২</p>
<p class="Shlok-Color-2">ওঁ তৎসদিতি নির্দেশো ব্রহ্মণস্ত্রিবিধঃ স্মৃতঃ ।</p>
<p class="Shlok-Color-2">ব্রাহ্মণাস্তেন বেদাশ্চ যজ্ঞাশ্চ বিহিতাঃ পুরা ॥</p>
<p class="Text">ওঁ, তৎ, সৎ— সচ্চিদানন্দঘন ব্রহ্মের এই ত্রিবিধ নাম বলা হয়েছে । এই ত্রিবিধ নির্দেশ দ্বারা সৃষ্টির প্রারম্ভে যজ্ঞের কর্তা ব্রাহ্মণ, যজ্ঞের কারণ বেদ এবং যজ্ঞরূপ ক্রিয়া নির্মিত হয়েছে । ২৩</p>
<p class="Shlok-Color-2">তস্মাদোমিত্যুদাহৃত্য যজ্ঞদানতপঃক্রিয়াঃ ।</p>
<p class="Shlok-Color-2">প্রবর্তন্তে বিধানোক্তাঃ সততং ব্রহ্মবাদিনাম্ ॥</p>
<p class="Text">সেই হেতু বেদবাদিগণ শাস্ত্রবিধান অনুযায়ী যজ্ঞ-দান-তপস্যাদি কর্ম সর্বদা ‘ওঁ’—সর্বপ্রথমে এই ব্রহ্মবাচক শব্দ উচ্চারণ করে আরম্ভ করেন । ২৪</p>
<p class="Shlok-Color-2">তদিত্যনভিসন্ধায় ফলং যজ্ঞতপঃক্রিয়াঃ ।</p>
<p class="Shlok-Color-2">দানক্রিয়াশ্চ বিবিধাঃ ক্রিয়ন্তে মোক্ষকাঙ্ক্ষিভিঃ ॥</p>
<p class="Text">‘তৎ’ এই ব্রহ্মবাচক দ্বিতীয় শব্দ উচ্চারণপূর্বক মুমুক্ষু ব্যক্তিগণ ফলাকাঙ্ক্ষা না করে নানাবিধ যজ্ঞ-তপস্যা এবং দানাদি কর্মের অনুষ্ঠান করেন । ২৫</p>
<p class="Shlok-Color-2">সদ্ভাবে সাধুভাবে চ সদিত্যেতৎ প্রযুজ্যতে ।</p>
<p class="Shlok-Color-2">প্রশস্তে কর্মণি তথা সচ্ছব্দঃ পার্থ যুজ্যতে ॥</p>
<p class="Text">হে পার্থ ! সদ্ভাব ও সাধুভাব বোঝাতে ‘সৎ’ —এই তৃতীয় ব্রহ্মবাচক শব্দ প্রয়োগ করা হয় এবং শুভ কর্মেও ‘সৎ’ শব্দ ব্যবহৃত হয় । ২৬</p>
<p class="Shlok-Color-2">যজ্ঞে তপসি দানে চ স্থিতিঃ সদিতি চোচ্যতে ।</p>
<p class="Shlok-Color-2">কর্ম চৈব তদর্থীয়ং সদিত্যেবাভিধীয়তে ॥</p>
<p class="Text">এবং যজ্ঞ, দান ও তপস্যাতে যে-স্থিতি, তাকেও ‘সৎ’ বলা হয় এবং ভগবৎপ্রীতির নিমিত্ত যে কর্ম অনুষ্ঠিত হয়, তাকেও ‘সৎ’ নামে অভিহিত করা হয় । ২৭</p>
<p class="Shlok-Color-2">অশ্রদ্ধয়া হুতং দত্তং তপস্তপ্তং কৃতঞ্চ যৎ ।</p>
<p class="Shlok-Color-2">অসদিত্যুচ্যতে পার্থ ন চ তৎ প্রেত্য নো ইহ ॥</p>
<p class="Text">হে অর্জুন ! হোম, দান, তপস্যা বা অন্য কোনো শুভ কর্ম অশ্রদ্ধাপূর্বক করলে তাকে ‘অসৎ’ বলা হয় সেইজন্য ইহলোকে বা পরলোকে কোথাও তা ফলপ্রসূ হয় না । ২৮</p>
<p class="Chapter-End-Bold">ওঁ তৎসদিতি শ্রীমদ্ভগবদ্গীতাসূপনিষৎসু ব্রহ্মবিদ্যায়াং যোগশাস্ত্রে শ্রীকৃষ্ণার্জুনসংবাদে শ্রদ্ধাত্রয়বিভাগযোগো নাম সপ্তদশোঽধ্যায়ঃ ॥</p>
<p class="Chapter-End">ওঁ তৎ সৎ শ্রীমদ্ভগবদ্গীতারূপী উপনিষদ্ তথা ব্রহ্মবিদ্যাবিষয়ক যোগশাস্ত্রে শ্রীকৃষ্ণ-অর্জুন সংবাদে ‘শ্রদ্ধাত্রয়বিভাগযোগ’ নামক সপ্তদশ অধ্যায় সম্পূর্ণ হল ।</p>


<p class="Page-Break"> </p>
<p class="Chapter-Heading" id="toc_marker-23">অষ্টাদশ অধ্যায়</p>
<p class="Sub-Heading" xml:lang="en-US">মোক্ষসন্ন্যাসযোগ</p>
<p class="Uwach">অর্জুন উবাচ</p>
<p class="Shlok-Color-2">সন্ন্যাসস্য মহাবাহো তত্ত্বমিচ্ছামি বেদিতুম্ ।</p>
<p class="Shlok-Color-2">ত্যাগস্য চ হৃষীকেশ পৃথক্ কেশিনিষূদন ॥</p>
<p class="Text">অর্জুন বললেন—হে মহাবাহো ! হে অন্তর্যামী ! হে বাসুদেব ! আমি সন্ন্যাস এবং ত্যাগের তত্ত্ব পৃথকভাবে জানতে ইচ্ছা করি । ১</p>
<p class="Uwach">শ্রীভগবানুবাচ</p>
<p class="Shlok-Color-2">কাম্যানাং কর্মণাং ন্যাসং সন্ন্যাসং কবয়ো বিদুঃ ।</p>
<p class="Shlok-Color-2">সর্বকর্মফলত্যাগং প্রাহুস্ত্যাগং বিচক্ষণাঃ ॥</p>
<p class="Text">ভগবান শ্রীকৃষ্ণ বললেন—পণ্ডিতগণের কেউ কেউ কাম্য কর্মের(১) ত্যাগকেই সন্ন্যাস বলে জানেন, আবার অন্য কেউ বিচারশীল ব্যক্তি সর্ববিধ কর্মের ফল ত্যাগকেই(২) ত্যাগ বলে থাকেন । ২</p>
<p class="Footnotes">(১)স্ত্রী-পুত্র-ধন ইত্যাদি প্রিয় বস্তুগুলি প্রাপ্তির জন্য এবং রোগ বা প্রতিকূল পরিস্থিতি ইত্যাদি নিবৃত্তির জন্য যে যজ্ঞ-তপস্যা-দান ইত্যাদি কর্ম করা হয়, তাকে বলা হয় ‘কাম্যকর্ম’ ।</p>
<p class="Footnotes">(১)ঈশ্বরে ভক্তি, দেবতাদের ভজন-পূজন, মাতা-পিতা আদি গুরুজনদের সেবা যজ্ঞ, দান, তপস্যা এবং বর্ণাশ্রম অনুসারে জীবিকাগ্রহণ করে সংসারনির্বাহ এবং জীবননির্বাহের জন্য ভোজনাদি যতপ্রকার কর্তব্যকর্ম আছে, সেই সকল বস্তুতে ইহলোকে এবং পরলোকের সমস্ত কামনা পরিত্যাগ করাকেই ‘সর্বকর্ম ফলত্যাগ’ বলা হয় ।</p>
<p class="Shlok-Color-2">ত্যাজ্যং দোষবদিত্যেকে কর্ম প্রাহুর্মনীষিণঃ ।</p>
<p class="Shlok-Color-2">যজ্ঞদানতপঃকর্ম ন ত্যাজ্যমিতি চাপরে ॥</p>
<p class="Text"> কোনো কোনো বিদ্বান ব্যক্তি বলেন যে সমস্ত কর্মই দোষযুক্ত, অতএব সমস্ত কর্ম ত্যাগ করা উচিত ; আবার অন্য কোনো কোনো বিজ্ঞ ব্যক্তি বলেন যে যজ্ঞ, দান ও তপস্যারূপ কর্ম ত্যাগ করা উচিত নয় । ৩</p>
<p class="Shlok-Color-2">নিশ্চয়ং শৃণু মে তত্র ত্যাগে ভরতসত্তম ।</p>
<p class="Shlok-Color-2">ত্যাগো হি পুরুষবাঘ্র ত্রিবিধঃ সম্প্রকীর্তিতঃ ॥</p>
<p class="Text">হে পুরুষশ্রেষ্ঠ অর্জুন ! সন্ন্যাস এবং ত্যাগ, এই দুটির মধ্যে প্রথমে তুমি ত্যাগের বিষয়ে আমার মত শোনো । ত্যাগ তিন প্রকারের বলা হয়েছে সাত্ত্বিক, রাজসিক ও তামসিক । ৪</p>
<p class="Shlok-Color-2">যজ্ঞদানতপঃকর্ম ন ত্যাজ্যং কার্যমেব তৎ ।</p>
<p class="Shlok-Color-2">যজ্ঞো দানং তপশ্চৈব পাবনানি মনীষিণাম্ ॥</p>
<p class="Text">যজ্ঞ, দান এবং তপস্যারূপ কর্ম ত্যাগ করা উচিত নয়, বরং এই সকল কর্ম করাই উচিত । কারণ যজ্ঞ, দান ও তপস্যা—এই তিনটিই বুদ্ধিমান পুরুষদের(১) পবিত্র করে । ৫</p>
<p class="Footnotes">(১)বুদ্ধিমান বা মনীষী তাঁকেই বলা হয় যিনি আসক্তি ও ফলাকাঙ্ক্ষা পরিত্যাগ করে ভগবদর্থে কর্ম করেন ।</p>
<p class="Shlok-Color-2">এতান্যপি তু কর্মাণি সঙ্গং ত্যক্তা ফলানি চ ।</p>
<p class="Shlok-Color-2">কর্তব্যানীতি মে পার্থ নিশ্চিতং মতমুত্তমম্ ॥</p>
<p class="Text">অতএব, হে পার্থ ! যজ্ঞ, দান ও তপস্যারূপ কর্ম এবং অন্যান্য সকল কর্তব্য-কর্ম, আসক্তি ও ফল কামনা ত্যাগ করে অবশ্যই করা উচিত ; এই হল আমার নিশ্চিত ও উত্তম মত । ৬</p>
<p class="Shlok-Color-2">নিয়তস্য তু সন্ন্যাসঃ কর্মণো নোপপদ্যতে ।</p>
<p class="Shlok-Color-2">মোহাত্তস্য পরিত্যাগস্তামসঃ পরিকীর্তিতঃ ॥</p>
<p class="Text">(নিষিদ্ধ এবং কাম্যকর্ম ত্যাগ করাই উচিত) কিন্তু অবশ্যকর্তব্য নিত্য কর্ম(১) ত্যাগ করা উচিত নয় । কারণ, নিত্যকর্ম চিত্ত শুদ্ধিকর । মোহবশতঃ নিত্যকর্ম ত্যাগ করাকে তামস ত্যাগ বলা হয় । ৭</p>
<p class="Footnotes">(১)এই অধ্যায়ের ৪৮তম শ্লোকে টিপ্পনীতে এর অর্থ দ্রষ্টব্য ।</p>
<p class="Shlok-Color-2">দুঃখমিত্যেব যৎ কর্ম কায়ক্লেশভয়াৎ ত্যজেৎ ।</p>
<p class="Shlok-Color-2">স কৃত্বা রাজসং ত্যাগং নৈব ত্যাগফলং লভেৎ ॥</p>
<p class="Text">কর্ম দুঃখকর, এই মনে করে যিনি দৈহিক ক্লেশের ভয়ে কর্ম ত্যাগ করেন, তিনি এইরূপ রাজস ত্যাগ করে ত্যাগের ফল মোক্ষ লাভ করতে পারেন না । ৮</p>
<p class="Shlok-Color-2">কার্যমিত্যেব যৎ কর্ম নিয়তং ক্রিয়তেঽর্জুন ।</p>
<p class="Shlok-Color-2">সঙ্গং ত্যক্ত্বা ফলঞ্চৈব স ত্যাগঃ সাত্ত্বিকো মতঃ ॥</p>
<p class="Text">হে অর্জুন ! শাস্ত্রবিহিত কর্ম করা কর্তব্য—এই ভাব নিয়ে আসক্তি ও ফলাকাঙ্ক্ষা ত্যাগ করে কর্ম করাকে সাত্ত্বিক ত্যাগ বলে । ৯</p>
<p class="Shlok-Color-2">ন দ্বেষ্ট্যকুশলং কর্ম কুশলে নানুষজ্জতে ।</p>
<p class="Shlok-Color-2">ত্যাগী সত্ত্বসমাবিষ্টো মেধাবী ছিন্নসংশয়ঃ ॥</p>
<p class="Text">যে-ব্যক্তি অশুভ কর্মে দ্বেষ করেন না এবং শুভ কর্মে আসক্ত হন না—সেই সত্ত্বগুণযুক্ত ব্যক্তিই সংশয়রহিত, বুদ্ধিমান এবং প্রকৃত ত্যাগী । ১০</p>
<p class="Shlok-Color-2">ন হি দেহভৃতা শক্যং ত্যক্তুং কর্মাণ্যশেষতঃ ।</p>
<p class="Shlok-Color-2">যস্তু কর্মফলত্যাগী স ত্যাগীত্যভিধীয়তে ॥</p>
<p class="Text">কারণ দেহাভিমানী মানুষের পক্ষে সম্পূর্ণভাবে সমস্ত কর্ম ত্যাগ করা সম্ভব নয় ; তাই যিনি কর্মফল ত্যাগ করেন, তাঁকেই ত্যাগী বলা হয় । ১১</p>
<p class="Shlok-Color-2">অনিষ্টমিষ্টং মিশ্রঞ্চ ত্রিবিধং কর্মণঃ ফলম্ ।</p>
<p class="Shlok-Color-2">ভবত্যত্যাগিনাং প্রেত্য ন তু সন্ন্যাসিনাং ক্বচিৎ ॥</p>
<p class="Text">যারা ফলাকাঙ্ক্ষা ত্যাগ করে না তাদের ভালো, মন্দ এবং ভালো-মন্দ মিশ্রিত—এইরূপ তিন প্রকারের কর্মফল মৃত্যুর পরেও ভোগ করতে হয় । কিন্তু যাঁরা কর্মফল ত্যাগ করেছেন তাঁদের কোনো কালেই কর্মফল ভোগ করতে হয় না । ১২</p>
<p class="Shlok-Color-2">পঞ্চৈতানি মহাবাহো কারণানি নিবোধ মে ।</p>
<p class="Shlok-Color-2">সাংখ্যে কৃতান্তে প্রোক্তানি সিদ্ধয়ে সর্বকর্মণাম্ ॥</p>
<p class="Text">হে মহাবাহো ! সমস্ত কর্মের সিদ্ধির এই পাঁচটি হেতু, কর্মবন্ধন হতে মুক্তির উপায় নির্দেশক সাংখ্যশাস্ত্রে যেভাবে কথিত হয়েছে, সেইগুলি তুমি আমার নিকট ভালোভাবে শোনো । ১৩</p>
<p class="Shlok-Color-2">অধিষ্ঠানং তথা কর্তা করণঞ্চ পৃথগ্বিধম্ ।</p>
<p class="Shlok-Color-2">বিবিধাশ্চ পৃথক্ চেষ্টা দৈবং চৈবাত্র পঞ্চমম্॥</p>
<p class="Text">এই বিষয়ে অর্থাৎ কর্মের সিদ্ধিতে অধিষ্ঠান(১), কর্তা, বিবিধ প্রকারের করণ,(২) নানাবিধ চেষ্টা এবং পঞ্চম কারণ হল দৈব(৩) । ১৪</p>
<p class="Footnotes">(১)যার আশ্রয়ে কর্ম করা হয়, তাকে বলে ‘অধিষ্ঠান’ ।</p>
<p class="Footnotes">(২)যে-সকল ইন্দ্রিয়াদি, এবং সাধন প্রভৃতির সাহায্যে কর্ম করা হয়, তাদের বলা হয় ‘করণ’ ।</p>
<p class="Footnotes">(৩)পূর্বকৃত শুভাশুভ কর্মের সংস্কারকে বলা হয় ‘দৈব’ ।</p>
<p class="Shlok-Color-2">শরীরবাঙ্মনোভির্যৎ কর্ম প্রারভতে নরঃ ।</p>
<p class="Shlok-Color-2">ন্যায্যং বা বিপরীতং বা পঞ্চৈতে তস্য হেতবঃ ॥</p>
<p class="Text">শরীর, মন ও বাক্যের দ্বারা মানুষ শাস্ত্রীয় বা অশাস্ত্রীয় যা-কিছু কর্ম করে এই পাঁচটি হল তার কারণ । ১৫</p>
<p class="Shlok-Color-2">তত্রৈবং সতি কর্তারমাত্মানং কেবলং তু যঃ ।</p>
<p class="Shlok-Color-2">পশ্যত্যকৃতবুদ্ধিত্বান্ন স পশ্যতি দুর্মতিঃ ॥</p>
<p class="Text">এতৎসত্ত্বেও যে-ব্যক্তি অশুদ্ধবুদ্ধি হেতু(১) ঐ কর্ম সম্পাদনে শুদ্ধস্বরূপ আত্মাকেই কর্তা বলে মনে করে, সেই মলিন বুদ্ধিসম্পন্ন অজ্ঞানী ব্যক্তি ঠিক ঠিক বোঝে না । ১৬</p>
<p class="Footnotes">১)সৎসঙ্গ এবং শাস্ত্রের অধ্যয়ন এবং ভগবদর্থ কর্ম এবং উপাসনা করলে মানুষের বুদ্ধি শুদ্ধ হয় । তাই যে-ব্যক্তি উপরোক্ত সাধনরহিত, তার বুদ্ধি অশুদ্ধ বলে বুঝতে হবে ।</p>
<p class="Shlok-Color-2">যস্য নাহঙ্কৃতো ভাবো বুদ্ধির্যস্য ন লিপ্যতে ।</p>
<p class="Shlok-Color-2">হত্বাপি স ইমাঁল্লোকান্ ন হন্তি ন নিবধ্যতে ॥</p>
<p class="Text">যে-ব্যক্তির অন্তঃকরণে ‘আমি কর্তা’ এই ভাব নেই এবং যাঁর বুদ্ধি সাংসারিক পদার্থ এবং কর্মে লিপ্ত হয় না, তিনি জগতের সকলকে হত্যা করলেও প্রকৃতপক্ষে হত্যা করেন না এবং পাপেও লিপ্ত হন না(১) । ১৭</p>
<p class="Footnotes">(১)অগ্নি, বায়ু এবং জলের দ্বারা যদি প্রারব্ধবশতঃ কোনো প্রাণীর হিংসা হতে দেখা যায়, তবুও প্রকৃতপক্ষে সেটি হিংসা নয়, তেমনি যে-ব্যক্তির দেহে আমিত্ব ভাব নেই এবং যিনি স্বার্থশূন্য, সংসারের হিতের জন্যই যাঁর সমস্ত ক্রিয়াদি সম্পন্ন হয়, তাঁর শরীর ও ইন্দ্রিয়াদির দ্বারা যদি কোনো প্রাণীর হিংসা লোকচক্ষুতে দেখাও যায়, তাও প্রকৃতপক্ষে হিংসা নয় কারণ আসক্তি, স্বার্থ এবং অহং-অভিমান না থাকায় তাঁর দ্বারা কোনো প্রাণীর হিংসা সম্ভবই নয় এবং কর্তৃত্বাভিমান ছাড়া কৃত কর্ম বাস্তবে অকর্ম বলেই বিবেচিত হয়, সেইজন্য ঐ ব্যক্তি ‘পাপে আবদ্ধ হন না ।’</p>
<p class="Shlok-Color-2">জ্ঞানং জ্ঞেয়ং পরিজ্ঞাতা ত্রিবিধা কর্মচোদনা ।</p>
<p class="Shlok-Color-2">করণং কর্ম কর্তেতি ত্রিবিধঃ কর্মসংগ্রহঃ ॥</p>
<p class="Text">জ্ঞাতা(১), জ্ঞান(২), জ্ঞেয়(৩)—এই তিনটি হল সকল কর্ম প্রবৃত্তির হেতু এবং কর্তা(৪), করণ(৫), ক্রিয়া(৬) এই তিনটি হল কর্মসংগ্রহ । ১৮</p>
<p class="Footnotes">(১)যিনি জানেন তাঁকে বলা হয় ‘জ্ঞাতা’ ।</p>
<p class="Footnotes">(২)যার সাহায্যে জানা যায়, তাকে বলা হয় ‘জ্ঞান’ ।</p>
<p class="Footnotes">(৩)যাঁকে জানা যায় তাঁকে বলা হয় ‘জ্ঞেয়’ ।</p>
<p class="Footnotes">(৪)যিনি কর্ম করেন, তাঁকে ‘কর্তা’ বলা হয় ।</p>
<p class="Footnotes">(৫)যার দ্বারা কর্ম করা হয়, তাকে বলা হয় ‘করণ’ ।</p>
<p class="Footnotes">(৬)কর্ম করাকে বলা হয় ‘ক্রিয়া’ ।</p>
<p class="Shlok-Color-2">জ্ঞানং কর্ম চ কর্তা চ ত্রিধৈব গুণভেদতঃ ।</p>
<p class="Shlok-Color-2">প্রোচ্যতে গুণসংখ্যানে যথাবচ্ছৃণু তান্যপি ॥</p>
<p class="Text">সাংখ্যশাস্ত্রে জ্ঞান, কর্ম ও কর্তাকে সত্ত্ব, রজঃ ও তমঃ—এই ত্রিগুণের ভেদ অনুসারে তিন প্রকারের বলে উল্লেখ করা হয়েছে, সেইগুলিও তুমি যথাযথভাবে আমার নিকট শোনো । ১৯</p>
<p class="Shlok-Color-2">সর্বভূতেষু যেনৈকং ভাবমব্যয়মীক্ষতে ।</p>
<p class="Shlok-Color-2">অবিভক্তং বিভক্তেষু তজ্জ্ঞানং বিদ্ধি সাত্ত্বিকম্ ॥</p>
<p class="Text">যে-জ্ঞানের দ্বারা মানুষ বহুধা বিভক্ত সর্বভূতে অবস্থিত এক অবিনাশী পরমাত্মতত্ত্বকে অবিভক্তরূপে দেখে, সেই জ্ঞানকে তুমি সাত্ত্বিক জ্ঞান বলে জানবে । ২০</p>
<p class="Shlok-Color-2">পৃথক্ত্বেন তু যজ্জ্ঞানং নানাভাবান্ পৃথগ্বিধান্ ।</p>
<p class="Shlok-Color-2">বেত্তি সর্বেষু ভূতেষু তজ্জ্ঞানং বিদ্ধি রাজসম্ ॥</p>
<p class="Text">কিন্তু যে-জ্ঞানের দ্বারা মানুষ বহুধা-বিভক্ত সমস্ত ভূতে অবস্থিত নানা ভাবকে পৃথক পৃথক রূপে দেখে, সেই জ্ঞানকে রাজস জ্ঞান বলে জানবে । ২১</p>
<p class="Shlok-Color-2">যত্তু কৃৎস্নবদেকস্মিন্ কাের্য সক্তমহৈতুকম্ ।</p>
<p class="Shlok-Color-2">অতত্ত্বার্থবদল্পঞ্চ তত্তামসমুদাহৃতম্ ॥</p>
<p class="Text">যে-জ্ঞানের দ্বারা কোনো একটি কার্যরূপ দেহেই সম্পূর্ণের মতো আসক্তি জন্মায়, সেই যুক্তিবিহীন অযথার্থ এবং তুচ্ছ জ্ঞানকে তামস জ্ঞান বলে জানবে । ২২</p>
<p class="Shlok-Color-2">নিয়তং সঙ্গরহিতমরাগদ্বেষতঃ কৃতম্ ।</p>
<p class="Shlok-Color-2">অফলপ্রেপ্সুনা কর্ম যত্তৎ সাত্ত্বিকমুচ্যতে ॥</p>
<p class="Text">যে-কর্ম শাস্ত্রবিধির দ্বারা নির্দিষ্ট এবং কর্তৃত্বরহিত ব্যক্তির দ্বারা ফলাকাঙ্ক্ষাশূন্য তথা রাগ-দ্বেষ-বর্জিত হয়ে করা হয় তাকে সাত্ত্বিক কর্ম বলা হয় । ২৩</p>
<p class="Shlok-Color-2">যত্তু কামেপ্সুনা কর্ম সাহঙ্কারেণ বা পুনঃ ।</p>
<p class="Shlok-Color-2">ক্রিয়তে বহুলায়াসং তদ্রাজসমুদাহৃতম্ ॥</p>
<p class="Text">কিন্তু বহু কষ্টসাধ্য, ফলকামনাযুক্ত বা অহঙ্কারযুক্ত পুরুষের দ্বারা যে কর্মের অনুষ্ঠান করা হয় তাকে রাজস কর্ম বলা হয় । ২৪</p>
<p class="Shlok-Color-2">অনুবন্ধং ক্ষয়ং হিংসামনবেক্ষ্য চ পৌরুষম্ ।</p>
<p class="Shlok-Color-2">মোহাদারভ্যতে কর্ম যত্তত্তামসমুচ্যতে ॥</p>
<p class="Text">ভাবী শুভাশুভ ফল, ধনক্ষয়, শক্তিক্ষয়, পরপীড়া ও সামর্থ্যের বিচার না করে কেবল অবিবেকবশতঃ যে কর্ম করা হয়, তাকে তামস কর্ম বলা হয় । ২৫</p>
<p class="Shlok-Color-2">মুক্তসঙ্গোঽনহংবাদী ধৃত্যুৎসাহসমন্বিতঃ ।</p>
<p class="Shlok-Color-2">সিদ্ধ্যসিদ্ধ্যোর্নির্বিকারঃ কর্তা সাত্ত্বিক উচ্যতে ॥</p>
<p class="Text">ফলে অনাসক্ত, কর্তৃত্বাভিমানরহিত, ধৈর্যশীল, উদ্যমযুক্ত এবং ক্রিয়মান কর্মের সিদ্ধিতে হর্ষহীন ও অসিদ্ধিতে বিষাদরহিত কর্তাকে সাত্ত্বিক কর্তা বলা হয় । ২৬</p>
<p class="Shlok-Color-2">রাগী কর্মফলপ্রেপ্সুর্লুব্ধো হিংসাত্মকোঽশুচিঃ ।</p>
<p class="Shlok-Color-2">হর্ষশোকাম্বিতঃ কর্তা রাজসঃ পরিকীর্তিতঃ ॥</p>
<p class="Text">বাসনাকুলচিত্ত, কর্মফলাকাঙ্ক্ষী, পরদ্রব্যে লোভী, পরপীড়ক, বাহ্যান্তর শৌচহীন, ইষ্টপ্রাপ্তিতে হর্ষযুক্ত এবং অনিষ্ট প্রাপ্তিতে বিষাদযুক্ত—এইরূপ কর্তাকে রাজস কর্তা বলা হয় । ২৭</p>
<p class="Shlok-Color-2">অযুক্তঃ প্রাকৃতঃ স্তব্ধঃ শঠো নৈস্কতিকোঽলসঃ ।</p>
<p class="Shlok-Color-2">বিষাদী দীর্ঘসূত্রী চ কর্তা তামস উচ্যতে ॥</p>
<p class="Text">বিক্ষিপ্তচিত্ত, অত্যন্ত অসংস্কত বুদ্ধি, অনম্র, ধূর্ত, পরবৃত্তিনাশক, সদা বিষণ্ণ, অলস ও দীর্ঘসূত্রী(১) কর্তাকে তামস কর্তা বলা হয় । ২৮</p>
<p class="Footnotes">(১)‘দীর্ঘসূত্রী’ বলা হয় সেই সব ব্যক্তিকে যারা অল্পসময়ে শেষ হবার মতো কর্ম ফেলে রাখে এবং পরে করব বলে বহুদিনপর্যন্ত সেই কাজটি সম্পন্ন করতে চায় না ।</p>
<p class="Shlok-Color-2">বুদ্ধের্ভেদং ধৃতেশ্চৈব গুণতস্ত্রিবিধং শৃণু ।</p>
<p class="Shlok-Color-2">প্রোচ্যমানমশেষেণ পৃথক্ত্বেন ধনঞ্জয় ॥</p>
<p class="Text">হে ধনঞ্জয় ! সত্ত্ব, রজঃ ও তমোগুণানুসারে বুদ্ধি ও ধৃতির তিন প্রকারের ভেদ পৃথক পৃথক ভাবে বলছি শোনো । ২৯</p>
<p class="Shlok-Color-2">প্রবৃত্তিঞ্চ নিবৃত্তিঞ্চ কার্যাকাের্য ভয়াভয়ে ।</p>
<p class="Shlok-Color-2">বন্ধং মোক্ষঞ্চ যা বেত্তি বুদ্ধিঃ সা পার্থ সাত্ত্বিকী ॥</p>
<p class="Text">হে পার্থ ! যে-বুদ্ধির দ্বারা প্রবৃত্তি(১) ও নিবৃত্তি,(২) কর্তব্য ও অকর্তব্য, ভয় ও অভয়, বন্ধন ও মোক্ষ ঠিকমতো বুঝতে পারা যায়, তা হল সাত্ত্বিকী বুদ্ধি । ৩০</p>
<p class="Footnotes">(১)গৃহে অবস্থান করে ফল এবং আসক্তি বর্জন করে, বুদ্ধিতে ভগবৎ অর্পণের ভাব রেখে লোকশিক্ষার জন্য রাজা জনকের ন্যায় আচরণ করাকে বলা হয় ‘প্রবৃত্তিমার্গ’ ।</p>
<p class="Footnotes">(২)দেহাভিমান পরিত্যাগ করে, সচ্চিদানন্দঘন পরমাত্মাতে একাত্মভাবে স্থিত হয়ে শ্রীশুকদেব এবং সনকাদির ন্যায় সংসার হতে বিরত হয়ে বিচরণ করাকে বলা হয় ‘নিবৃত্তিমার্গ’ ।<span class="char-style-override-3"></span></p>
<p class="Shlok-Color-2">যয়া ধর্মমধর্মঞ্চ কার্যং চাকার্যমেব চ ।</p>
<p class="Shlok-Color-2">অযথাবৎ প্রজানাতি বুদ্ধিঃ সা পার্থ রাজসী ॥</p>
<p class="Text">হে পৃথানন্দন ! যে-বুদ্ধি ধর্ম-অধর্ম এবং কর্তব্য-অকর্তব্য সম্বন্ধে যথাযথ জানে না তা হল রাজসী বুদ্ধি । ৩১</p>
<p class="Shlok-Color-2">অধর্মং ধর্মমিতি যা মন্যতে তমসাবৃতা ।</p>
<p class="Shlok-Color-2">সর্বার্থান্ বিপরীতাংশ্চ বুদ্ধিঃ সা পার্থ তামসী ॥</p>
<p class="Text">হে পার্থ! যে-বুদ্ধি তমোগুণে সমাবৃত হয়ে অধর্মকে ‘ধর্ম’ মনে করে এবং সমস্ত বিষয়েই বিপরীত অর্থ করে, তা হল তামসী বুদ্ধি । ৩২</p>
<p class="Shlok-Color-2">ধৃত্যা যয়া ধারয়তে মনঃপ্রাণেন্দ্রিয়ক্রিয়াঃ ।</p>
<p class="Shlok-Color-2">যোগেনাব্যভিচারিণ্যা ধৃতিঃ সা পার্থ সাত্ত্বিকী ॥</p>
<p class="Text">হে পার্থ ! যে অব্যভিচারিণী ধারণাশক্তিতে(১) মানুষ ধ্যানযোগের দ্বারা মন-প্রাণ-ইন্দ্রিয়াদির ক্রিয়া(২) ধারণ করে, তাকে সাত্ত্বিকী ধৃতি বলে । ৩৩</p>
<p class="Footnotes">(১)ভগবৎ-বিষয় ভিন্ন অন্যান্য সাংসারিক বিষয় ধারণ করাকে ব্যভিচারদোষ বলা হয় ; যা সেইরূপ দোষরহিত, তাকেই বলা হয় ‘অব্যভিচারিণী ধারণা’ ।</p>
<p class="Footnotes">(২)মন, প্রাণ ও ইন্দ্রিয়াদিকে ভগবৎপ্রাপ্তির জন্য ভজন, ধ্যান এবং নিষ্কাম কর্মে ব্যাপৃত রাখাকে বলা হয় ‘সেই ক্রিয়াগুলিকে ধারণ করা’ ।</p>
<p class="Shlok-Color-2">যয়া তু ধর্মকামার্থান্ ধৃত্যা ধারয়তেঽর্জুন ।</p>
<p class="Shlok-Color-2">প্রসঙ্গেন ফলাকাঙ্ক্ষী ধৃতিঃ সা পার্থ রাজসী ॥</p>
<p class="Text">কিন্তু, হে পৃথাপুত্র অর্জুন ! ফলাসক্ত মানুষ যে ধারণাশক্তির দ্বারা অত্যন্ত আসক্তিপূর্বক ধর্ম, অর্থ ও কামনাকে ধারণ করে, তাকে রাজসী ধৃতি বলে । ৩৪</p>
<p class="Shlok-Color-2">যয়া স্বপ্নং ভয়ং শোকং বিষাদং মদমেব চ ।</p>
<p class="Shlok-Color-2">ন বিমুঞ্চতি দুর্মেধা ধৃতিঃ সা পার্থ তামসী ॥</p>
<p class="Text">হে পার্থ ! দুর্ৱুদ্ধিসম্পন্ন মানুষ যে ধারণাশক্তির দ্বারা নিদ্রা-ভয়-শোক-অবসাদ ও মদ(১) ত্যাগ করে না অর্থাৎ এইগুলিকে ধরে রাখে তাকে তামসী ধৃতি বলে । ৩৫</p>
<p class="Footnotes">(১)বিষয়াদির সেবনকে উত্তম মনে করা ।</p>
<p class="Shlok-Color-2">সুখং ত্বিদানীং ত্রিবিধং শৃণু মে ভরতর্ষভ ।</p>
<p class="Shlok-Color-2">অভ্যাসাদ্রমতে যত্র দুঃখান্তঞ্চ নিগচ্ছতি ॥</p>
<p class="Shlok-Color-2">যত্তদগ্রে বিষমিব পরিণামেঽমৃতোপমম্ ।</p>
<p class="Shlok-Color-2">তৎ সুখং সাত্ত্বিকং প্রোক্তমাত্মবুদ্ধিপ্রসাদজম্ ॥</p>
<p class="Text">হে ভরতশ্রেষ্ঠ ! তিনপ্রকার সুখের বিষয় এইবার তুমি আমার নিকট শোনো । যে সুখে মানুষ ভজন, ধ্যান এবং সেবাদির অভ্যাসের দ্বারা প্রীত ও পরিতৃপ্ত হয় এবং পরিণামে দুঃখ হতে সম্যক্রূপে মুক্ত হয়—এইরূপ সুখ, যা আরম্ভে বিষতুল্য(১) মনে হলেও পরিণামে অমৃতের ন্যায় হয়ে থাকে ; সেই পরমাত্ম-বিষয়ক বুদ্ধির নির্মলতা হতে উৎপন্ন সুখকে সাত্ত্বিক সুখ বলা হয় । ৩৬-৩৭ ।</p>
<p class="Footnotes">(১)খেলায় আসক্ত বালকের যেমন মূঢ়তাবশতঃ লেখাপড়া করা বিষতুল্য বলে মনে হয়, তেমনি বিষয়াসক্ত ব্যক্তি সাধন-ভজনের মর্ম না জানায় ভগবদ্ভজন, ধ্যান, সেবা ইত্যাদিকে প্রারম্ভে ‘বিষতুল্য’ বলে মনে করে ।</p>
<p class="Shlok-Color-2">বিষয়েন্দ্রিয়সংযোগাদ্ যত্তদগ্রেঽমৃতোপমম্ ।</p>
<p class="Shlok-Color-2">পরিণামে বিষমিব তৎ সুখং রাজসং স্মৃতম্ ॥</p>
<p class="Text">যে-সুখ বিষয় ও ইন্দ্রিয়াদির সংযোগে হয়, যা ভোগকালের প্রারম্ভে অমৃতবৎ মনে হলেও পরিণামে বিষতুল্য(১)হয়—সেই সুখকে রাজস সুখ বলা হয় । ৩৮</p>
<p class="Footnotes">(১)বল-বীর্য-বুদ্ধি-ধন-উৎসাহ এবং পরলোক নাশকারী হওয়ায় বিষয় ও ইন্দ্রিয় সংযোগে যে সুখ হয় তাকে ‘পরিণামে বিষতুল্য’ বলা হয়েছে ।</p>
<p class="Shlok-Color-2">যদগ্রে চানুবন্ধে চ সুখং মোহনমাত্মনঃ ।</p>
<p class="Shlok-Color-2">নিদ্রালস্যপ্রমাদোত্থং তত্তামসমুদাহৃতম্ ॥</p>
<p class="Text">যে-সুখ ভোগকালে এবং পরিণামে আত্মাকে মোহগ্রস্ত করে—নিদ্রা, আলস্য এবং প্রমাদ হতে জাত সেই সুখকে তামস সুখ বলা হয় । ৩৯</p>
<p class="Shlok-Color-2">ন তদস্তি পৃথিব্যাং বা দিবি দেবেষু বা পুনঃ ।</p>
<p class="Shlok-Color-2">সত্ত্বং প্রকৃতিজৈর্মুক্তং যদেভিঃ স্যাৎ ত্রিভির্গুণেঃ ॥</p>
<p class="Text">পৃথিবীতে বা স্বর্গে (মনুষ্য বা দেবতা) এমন কোনো প্রাণী বা বস্তু নেই, যা প্রকৃতি হতে উৎপন্ন এই তিন গুণ রহিত । ৪০</p>
<p class="Shlok-Color-2">ব্রাহ্মণক্ষত্রিয়বিশাং শূদ্রাণাঞ্চ পরন্তপ ।</p>
<p class="Shlok-Color-2">কর্মাণি প্রবিভক্তানি স্বভাবপ্রভবৈর্গুণৈঃ ॥</p>
<p class="Text">হে পরন্তপ ! ব্রাহ্মণ, ক্ষত্রিয়, বৈশ্য তথা শূদ্রদের কর্ম স্বভাবজাত গুণ-অনুযায়ী ভাগ করা হয়েছে । ৪১</p>
<p class="Shlok-Color-2">শমো দমস্তপঃ শৌচং ক্ষান্তিরার্জবমেব চ ।</p>
<p class="Shlok-Color-2">জ্ঞানং বিজ্ঞানমাস্তিক্যং ব্রহ্মকর্ম স্বভাবজম্ ॥</p>
<p class="Text">অন্তঃকরণের সংযম, ইন্দ্রিয়াদি দমন, ধর্মপালনের জন্য কষ্টস্বীকার করা, অন্তরে ও বাইরে শুচিতা(১) রক্ষা করা, অপরের অপরাধ ক্ষমা করা, কায়মনোবাক্যে সরল থাকা, বেদ, শাস্ত্র, ঈশ্বর এবং পরলোকাদিতে শ্রদ্ধা রাখা, বেদাদি গ্রন্থের অধ্যয়ন-অধ্যাপন করা এবং পরমাত্মতত্ত্ব অনুভব করা—এ সবই হল ব্রাহ্মণের স্বভাবজাত কর্ম । ৪২</p>
<p class="Footnotes">(১)গীতার ত্রয়োদশ অধ্যায়ের ৭নং শ্লোকের টিপ্পনী দ্রষ্টব্য ।</p>
<p class="Shlok-Color-2">শৌর্যং তেজো ধৃতির্দাক্ষ্যং যুদ্ধে চাপ্যপলায়নম্ ।</p>
<p class="Shlok-Color-2">দানমীশ্বরভাবশ্চ ক্ষাত্রং কর্ম স্বভাবজম্ ॥</p>
<p class="Text">শৌর্য, তেজ, ধৈর্য, দক্ষতা, যুদ্ধ হতে পলায়ন না করা, দান করা এবং শাসনক্ষমতা—এই সবই হল ক্ষত্রিয়দের স্বভাবজাত কর্ম । ৪৩</p>
<p class="Shlok-Color-2">কৃষিগৌরক্ষ্যবাণিজ্যং বৈশ্যকর্ম স্বভাবজম্ ।</p>
<p class="Shlok-Color-2">পরিচর্যাত্মকং কর্ম শূদ্রস্যাপি স্বভাবজম্ ॥</p>
<p class="Text">কৃষি, গোপালন, ক্রয়-বিক্রয়রূপ সত্য ব্যবহার(১) —এইগুলি বৈশ্যদের স্বভাবজাত কর্ম এবং সর্ব বর্ণের সেবা করা হল শূদ্রদের স্বাভাবিক কর্ম । ৪৪</p>
<p class="Footnotes">(১)জিনিসপত্রের কেনা-বেচাতে ওজন, মাপ এবং গুনতিতে কম দেওয়া বা বেশি নেওয়া, জিনিস বদলে দেওয়া বা এক প্রকার জিনিসে অন্য খারাপ জিনিস মেশানো বা ভালো জিনিসটি নিয়ে নেওয়া, লাভ-আড়তদারি এবং দালালি স্থির করে তা হতে বেশি নেওয়া বা কম দেওয়া, মিথ্যা-কপটাচার-চুরি বা জোর করে অথবা অন্য কোনও উপায়ে অপরের ন্যায্য অধিকার ছিনিয়ে নেওয়া ইত্যাদি দোষ হতে রহিত যে-সব সততাপূর্ণ শুদ্ধ ব্যবসায়, তাকেই বলা হয় সত্য ব্যবহার ।</p>
<p class="Shlok-Color-2">স্বে স্বে কর্মণ্যভিরতঃ সংসিদ্ধিং লভতে নরঃ ।</p>
<p class="Shlok-Color-2">স্বকর্মনিরতঃ সিদ্ধিং যথা বিন্দতি তচ্ছৃণু ॥</p>
<p class="Text">নিজ নিজ স্বভাবজাত কর্মে তৎপর ব্যক্তি ভগবৎ প্রাপ্তিরূপ পরমসিদ্ধি লাভ করেন । নিজ স্বাভাবিক কর্মে তৎপর ব্যক্তি কীরূপে কর্মের দ্বারা পরম সিদ্ধি লাভ করেন, আমার নিকট সেই বিধি শোনো । ৪৫</p>
<p class="Shlok-Color-2">যতঃ প্রবৃত্তির্ভূতানাং যেন সর্বমিদং ততম্ ।</p>
<p class="Shlok-Color-2">স্বকর্মণা তমভ্যর্চ্য সিদ্ধিং বিন্দতি মানবঃ ॥</p>
<p class="Text">যে-পরমেশ্বর হতে সমস্ত প্রাণীর উৎপত্তি হয়েছে এবং যিনি সমস্ত জগতে পরিব্যাপ্ত(১) হয়ে আছেন, সেই পরমেশ্বরকে নিজের স্বাভাবিক কর্মের দ্বারা অর্চনা করে(২) মানুষ পরম সিদ্ধি লাভ করে ।৪৬</p>
<p class="Footnotes">(১)বরফ যেমন জলের দ্বারা পরিব্যাপ্ত, তেমনই সমস্ত জগৎ সচ্চিদানন্দঘন পরমাত্মাতে পরিব্যাপ্ত হয়ে আছে ।</p>
<p class="Footnotes">(২)পতিব্রতা রমণী যেমন স্বামীকেই তার সর্বস্ব মনে করে পতির চিন্তা করে, পতির আজ্ঞানুসারে পতির জন্যই কায়মনোবাক্যে কার্য করে—তেমনই পরমেশ্বরকেই সর্বস্ব মনে করে তাঁর চিন্তনকরতঃ তাঁরই নির্দেশানুযায়ী কায়মনোবাক্যে তাঁরই জন্য স্বাভাবিকভাবে কর্তব্য-কর্ম করাকেই ‘কর্ম দ্বারা পরমেশ্বরের অর্চনা’ করা বোঝায় ।</p>
<p class="Shlok-Color-2">শ্রেয়ান্ স্বধর্মো বিগুণঃ পরধর্মাৎ স্বনুষ্ঠিতাৎ ।</p>
<p class="Shlok-Color-2">স্বভাবনিয়তং কর্ম কুর্বন্নাপ্নোতি কিল্বিষম্ ॥</p>
<p class="Text">উত্তমরূপে অনুষ্ঠিত অন্যের ধর্ম হতে গুণরহিত স্বধর্ম শ্রেষ্ঠ কারণ স্বভাবনির্দিষ্ট স্বধর্মরূপ কর্মে মানুষের পাপ হয় না । ৪৭</p>
<p class="Shlok-Color-2">সহজং কর্ম কৌন্তেয় সদোষমপি ন ত্যজেৎ ।</p>
<p class="Shlok-Color-2">সর্বারম্ভা হি দোষেণ ধূমেনাগ্নিরিবাবৃতাঃ ॥</p>
<p class="Text">অতএব, হে কুন্তীপুত্র ! দোষযুক্ত হলেও সহজকর্ম(১) ত্যাগ করা উচিত নয়, কারণ ধূমাবৃত অগ্নির ন্যায় সমস্ত কর্মই কোনো না কোনোভাবে দোষযুক্ত । ৪৮</p>
<p class="Footnotes">(১)প্রকৃতি-অনুযায়ী শাস্ত্রবিধিনির্দিষ্ট, বর্ণাশ্রম অনুসারে যে-ধর্ম এবং সাধারণ ধর্মরূপ স্বভাবজ কর্ম আছে, সেগুলিকেই এখানে ‘স্বধর্ম’ ‘সহজকর্ম’, ‘স্বকর্ম’, ‘নিত্যকর্ম’, ‘স্বভাবজ-কর্ম’, ‘স্বভাবনির্দিষ্ট কর্ম’ ইত্যাদি নামে অভিহিত করা হয়েছে ।</p>
<p class="Shlok-Color-2">অসক্তবুদ্ধিঃ সর্বত্র জিতাত্মা বিগতস্পৃহঃ ।</p>
<p class="Shlok-Color-2">নৈষ্কর্ম্যসিদ্ধিং পরমাং সন্ন্যাসেনাধিগচ্ছতি ॥</p>
<p class="Text">সর্বত্র অনাসক্ত বুদ্ধিসম্পন্ন, নিস্পৃহ, জিতেন্দ্রিয় ব্যক্তি সাংখ্যযোগের দ্বারা সেই পরম নৈষ্কর্ম্য সিদ্ধিলাভ করেন । ৪৯</p>
<p class="Shlok-Color-2">সিদ্ধিং প্রাপ্তো যথা ব্রহ্ম তথাপ্নোতি নিবোধ মে ।</p>
<p class="Shlok-Color-2">সমাসেনৈব কৌন্তেয় নিষ্ঠা জ্ঞানস্য যা পরা ॥</p>
<p class="Text">যা জ্ঞানযোগের পরনিষ্ঠা, সেই নৈষ্কর্ম্যসিদ্ধি লাভ করে মানুষ যেভাবে ব্রহ্ম প্রাপ্ত হয়, হে কৌন্তেয় ! তুমি সংক্ষেপে তা আমার নিকট শোনো । ৫০</p>
<p class="Shlok-Color-2">বুদ্ধ্যা বিশুদ্ধয়া যুক্তো ধৃত্যাত্মানং নিয়ম্য চ ।</p>
<p class="Shlok-Color-2">শব্দাদীন্ বিষয়াংস্ত্যক্ত্বা রাগদ্বেষৌ ব্যুদস্য চ ॥</p>
<p class="Shlok-Color-2">বিবিক্তসেবী লঘ্বাশী যতবাক্কায়মানসঃ ।</p>
<p class="Shlok-Color-2">ধ্যানযোগপরো নিত্যং বৈরাগ্যং সমুপাশ্রিতঃ ॥</p>
<p class="Shlok-Color-2">অহঙ্কারং বলং দর্পং কামং ক্রোধং পরিগ্রহম্ ।</p>
<p class="Shlok-Color-2">বিমুচ্য নির্মমঃ শান্তো ব্রহ্মভূয়ায় কল্পতে ॥</p>
<p class="Text">বিশুদ্ধ বুদ্ধিযুক্ত, সাত্ত্বিক, মিতভোজী, শব্দাদি বিষয়সমূহ ত্যাগ করে একান্ত ও শুদ্ধস্থানে বসবাসকারী, সাত্ত্বিক ধৃতির(১) দ্বারা অন্তঃকরণ ও ইন্দ্রিয় সংযম করে কায়মনোবাক্যে সংযমী, রাগ-দ্বেষ সর্বতোভাবে বর্জনপূর্বক দৃঢ় বৈরাগ্য-অবলম্বন করে তথা অহঙ্কার-বল-দর্প-কাম-ক্রোধ এবং পরিগ্রহ ত্যাগ করে নিরন্তর ধ্যানযোগে নিরত, মমত্বশূন্য, প্রশান্তচিত্ত পুরুষ সচ্চিদানন্দঘন ব্রহ্মে অভিন্নরূপে অবস্থান করতে সমর্থ হন । ৫১-৫৩</p>
<p class="Footnotes">(১)এই অধ্যায়ের ৩৩ তম শ্লোকে এর বিস্তারিত বিবরণ দ্রষ্টব্য ।</p>
<p class="Shlok-Color-2">ব্রহ্মভূতঃ প্রসন্নাত্মা ন শোচতি ন কাঙ্ক্ষতি ।</p>
<p class="Shlok-Color-2">সমঃ সর্বেষু ভূতেষু মদ্ভক্তিং লভতে পরাম্ ॥</p>
<p class="Text">অতঃপর সেই সচ্চিদানন্দঘন ব্রহ্মে একাত্মভাবে স্থিত প্রসন্নচিত্ত যোগী কোনো কিছুর জন্য শোক করেন না বা কোনো কিছুর আকাঙ্ক্ষাও করেন না ; এইরূপ সর্বভূতে সমভাবযুক্ত(১) যোগী আমার পরাভক্তি(২) লাভ করেন । ৫৪</p>
<p class="Footnotes">(১)গীতার ষষ্ঠ অধ্যায়ের ২৯তম শ্লোক দ্রষ্টব্য ।</p>
<p class="Footnotes">(২)যা তত্ত্বজ্ঞানের পরাকাষ্ঠা অর্থাৎ যা প্রাপ্ত হলে আর কিছু জানার বাকি থাকে না, তাকেই এখানে ‘পরাভক্তি’, ‘জ্ঞানের পরানিষ্ঠা’, ‘পরম নৈষ্কর্ম্যসিদ্ধি’ এবং ‘পরমসিদ্ধি’ ইত্যাদি নামে বলা হয়েছে ।</p>
<p class="Shlok-Color-2">ভক্ত্যা মামভিজানাতি যাবান্ যশ্চাস্মি তত্ত্বতঃ ।</p>
<p class="Shlok-Color-2">ততো মাং তত্ত্বতো জ্ঞাত্বা বিশতে তদনন্তরম্ ॥</p>
<p class="Text">সেই পরাভক্তির দ্বারা তিনি পরমাত্মরূপী আমাকে, আমি কে এবং কতটা, তা ঠিক ঠিক তত্ত্বতঃ জানতে পারেন এবং সেই ভক্তির দ্বারা আমাকে তত্ত্বতঃ জেনে অচিরাৎ আমার মধ্যে প্রবেশ করেন । ৫৫</p>
<p class="Shlok-Color-2">সর্বকর্মাণ্যপি সদা কুর্বাণো মদ্ব্যপাশ্রয়ঃ ।</p>
<p class="Shlok-Color-2">মৎপ্রসাদাদবাপ্নোতি শাশ্বতং পদমব্যয়ম্ ॥</p>
<p class="Text">মত্পরায়ণ কর্মযোগী সকল কর্ম সর্বদা করতে থেকেও আমার কৃপায় সনাতন অবিনাশী পরমপদ প্রাপ্ত হন । ৫৬</p>
<p class="Shlok-Color-2">চেতসা সর্বকর্মাণি ময়ি সন্ন্যস্য মৎপরঃ ।</p>
<p class="Shlok-Color-2">বুদ্ধিযোগমুপাশ্রিত্য মচ্চিত্তঃ সততং ভব ॥</p>
<p class="Text">সমস্ত কর্ম মনে মনে আমাকে সমর্পণ করে(১) সমবুদ্ধিরূপ যোগ অবলম্বন করে, মৎপরায়ণ হয়ে নিরন্তর আমাতে চিত্ত রাখো । ৫৭</p>
<p class="Footnotes">(১)গীতার নবম অধ্যায়ের ২৭তম শ্লোকে যে বিধির কথা বলা হয়েছে ।</p>
<p class="Shlok-Color-2">মচ্চিত্তঃ সর্বদুর্গাণি মৎপ্রসাদাত্তরিষ্যসি ।</p>
<p class="Shlok-Color-2">অথ চেত্ত্বমহঙ্কারান্ন শ্রোষ্যসি বিনঙ্ক্ষ্যসি ॥</p>
<p class="Text">উপরিউক্ত প্রকারে মদ্গত চিত্ত হয়ে তুমি আমার কৃপায় সমস্ত সঙ্কট অনায়াসে অতিক্রম করবে, আর যদি অহংকারবশতঃ আমার কথা না শোনো, তবে বিনষ্ট হবে অর্থাৎ পরমার্থ হতে ভ্রষ্ট হবে । ৫৮</p>
<p class="Shlok-Color-2">যদহঙ্কারমাশ্রিত্য ন যোৎস্য ইতি মন্যসে ।</p>
<p class="Shlok-Color-2">মিথ্যৈষ ব্যবসায়স্তে প্রকৃতিস্ত্বাং নিযোক্ষ্যতি ॥</p>
<p class="Text">তুমি অহঙ্কারবশতঃ মনে করছো যে, যুদ্ধ করবে না কিন্তু তোমার এই সিদ্ধান্ত মিথ্যা ; কারণ তোমার স্বভাবই জোর করে তোমাকে যুদ্ধে প্রবৃত্তকরাবে । ৫৯</p>
<p class="Shlok-Color-2">স্বভাবজেন কৌন্তেয় নিবদ্ধঃ স্বেন কর্মণা ।</p>
<p class="Shlok-Color-2">কর্তুং নেচ্ছসি যন্মোহাৎ করিষ্যস্যবশোঽপি তৎ ॥</p>
<p class="Text">হে কুন্তীপুত্র ! যে-কর্ম তুমি মোহবশতঃ করতে চাইছ না, সেই কর্মই পূর্বকৃত স্বাভাবিক কর্মে আবদ্ধ হওয়ায় বাধ্য হয়ে করবে । ৬০</p>
<p class="Shlok-Color-2">ঈশ্বরঃ সর্বভূতানাং হৃদ্দেশেঽর্জুন তিষ্ঠতি ।</p>
<p class="Shlok-Color-2">ভ্রাময়ন্ সর্বভূতানি যন্ত্রারূঢ়ানি মায়য়া ॥</p>
<p class="Text">হে অর্জুন ! শরীররূপ যন্ত্রে আরূঢ় সকল প্রাণীকে অন্তর্যামী পরমেশ্বর তাদের কর্ম-অনুসারে নিজ মায়ার দ্বারা চালিত করে সকল প্রাণীর হৃদয়ে স্থিত রয়েছেন । ৬১</p>
<p class="Shlok-Color-2">তমেব শরণং গচ্ছ সর্বভাবেন ভারত ।</p>
<p class="Shlok-Color-2">তৎ প্রসাদাৎ পরাংশান্তিং স্থানং প্রাপ্স্যসি শাশ্বতম্ ॥</p>
<p class="Text">হে ভারত ! তুমি সর্বতোভাবে সেই পরমেশ্বরেরই শরণাগত(১) হও । তাঁর কৃপাতেই তুমি পরমশান্তি এবং সনাতন পরমধাম প্রাপ্ত হবে । ৬২</p>
<p class="Footnotes">(১)লজ্জা-ভয়-মান-মর্যাদা ও আসক্তি পরিত্যাগ করে এবং শরীর-সংসারে অহংভাব ও মমত্ববর্জিত হয়ে কেবলমাত্র এক পরমেশ্বরকেই পরমআশ্রয়, পরমগতি এবং সর্বস্ব বলে মনে করা, অনন্যভাবে, অতিশয় শ্রদ্ধা, ভক্তি এবং প্রেমপূর্বক নিত্য-নিরন্তর তাঁর নাম-গুণ-প্রভাব ও স্বরূপের চিন্তা করতে থাকা, ভগবানের ভজন-স্মরণে নিমজ্জিত থেকে তাঁর নির্দেশ অনুযায়ী নিঃস্বার্থভাবে পরমেশ্বরের উদ্দেশ্যে কর্তব্য-কর্ম করাকেই সর্বপ্রকারে পরমেশ্বরের শরণাগত হওয়া বোঝায় ।</p>
<p class="Shlok-Color-2">ইতি তে জ্ঞানমাখ্যাতং গুহ্যাদ্ গুহ্যতরং ময়া ।</p>
<p class="Shlok-Color-2">বিমৃশ্যৈতদশেষেণ যথেচ্ছসি তথা কুরু ॥</p>
<p class="Text">এইভাবে গুহ্য হতে অতি গুহ্য জ্ঞান আমি তোমাকে বললাম । এখন তুমি এই রহস্যময় জ্ঞানকে ভালোভাবে বিচার করে যেমন চাও, তেমন করো । ৬৩</p>
<p class="Shlok-Color-2">সর্বগুহ্যতমং ভূয়ঃ শৃণু মে পরমং বচঃ ।</p>
<p class="Shlok-Color-2">ইষ্টোঽসি মে দৃঢ়মিতি ততো বক্ষ্যামি তে হিতম্ ॥</p>
<p class="Text">সর্বাপেক্ষা গোপনীয় হতেও অতিশয় গোপনীয় আমার পরম রহস্যময় কথা আবার শোনো । তুমি আমার অত্যন্ত প্রিয়, তাই এই পরম হিতকারক বাক্য তোমাকে পুনরায় বলব । ৬৪</p>
<p class="Shlok-Color-2">মন্মনা ভব মদ্ভক্তো মদ্যাজী মাং নমস্কুরু ।</p>
<p class="Shlok-Color-2">মামেবৈষ্যসি সত্যং তে প্রতিজানে প্রিয়োঽসি মে ॥</p>
<p class="Text">হে অর্জুন ! তুমি আমার প্রতি মনযুক্ত হও, আমার ভক্ত হও, আমার পূজা করো এবং আমাকে নমস্কার করো । আমি সত্য প্রতিজ্ঞা করছি যে এরূপ করলে তুমি আমাকেই প্রাপ্ত হবে ; কারণ তুমি আমার অত্যন্ত প্রিয় । ৬৫</p>
<p class="Shlok-Color-2">সর্বধর্মান্ পরিত্যজ্য মামেকং শরণং ব্রজ ।</p>
<p class="Shlok-Color-2">অহং ত্বা সর্বপাপেভ্যো মোক্ষয়িষ্যামি মা শুচঃ ॥</p>
<p class="Text">সমস্ত ধর্ম অর্থাৎ সমস্ত কর্তব্য-কর্ম আমাতে অর্পণ করে তুমি সর্বশক্তিমান, সর্বাধার পরমেশ্বররূপ একমাত্র আমার শরণ(১) গ্রহণ করো । আমি তোমাকে সমস্ত পাপ হতে মুক্ত করব, তুমি শোক করো না । ৬৬</p>
<p class="Footnotes">(১)এই অধ্যায়ের ৬২তম শ্লোকের টিপ্পণীতে ‘শরণ’-এর ভাব দ্রষ্টব্য ।</p>
<p class="Shlok-Color-2">ইদং তে নাতপস্কায় নাভক্তায় কদাচন ।</p>
<p class="Shlok-Color-2">ন চাশুশ্রূষবে বাচ্যং ন চ মাং যোঽভ্যসূয়তি ॥</p>
<p class="Text">এই গীতারূপ রহস্যময় উপদেশ কখনও তপস্যাহীন, ভক্তি(১)হীন, এবং শুনতে অনিচ্ছুক ব্যক্তিদের বলবে না, আর যারা আমার প্রতি দোষদৃষ্টি রাখে তাদের তো কখনও বলবে না । ৬৭</p>
<p class="Footnotes">(১)বেদ-শাস্ত্র এবং ভগবান, মহাত্মা ও গুরুজনে শ্রদ্ধা- প্রেম ও পূজ্যভাবকেই বলা হয় ‘ভক্তি’ ।<span class="char-style-override-3"></span></p>
<p class="Shlok-Color-2">য ইমং পরমং গুহ্যং মদ্ভক্তেষ্বভিধাস্যতি ।</p>
<p class="Shlok-Color-2">ভক্তিং ময়ি পরাং কৃত্বা মামেবৈষ্যত্যসংশয়ঃ ॥</p>
<p class="Text">যিনি আমার প্রতি পরম ভক্তিপূর্বক এই পরম গুহ্য গীতাশাস্ত্র আমার ভক্তগণের নিকট বলবেন, তিনি আমাকেই প্রাপ্ত হবেন—এতে কোনো সন্দেহ নেই । ৬৮</p>
<p class="Shlok-Color-2">ন চ তস্মান্মনুষ্যেষু কশ্চিেন্ম প্রিয়কৃত্তমঃ ।</p>
<p class="Shlok-Color-2">ভবিতা ন চ মে তস্মাদন্যঃ প্রিয়তরো ভুবি ॥</p>
<p class="Text">মানুষের মধ্যে তাঁর অপেক্ষা প্রিয় কর্মকারী আমার আর কেউ নেই এবং পৃথিবীতে তাঁর অপেক্ষা আমার প্রিয় ভবিষ্যতে কেউ হবেও না । ৬৯</p>
<p class="Shlok-Color-2">অধ্যেষ্যতে চ য ইমং ধর্ম্যং সংবাদমাবয়োঃ ।</p>
<p class="Shlok-Color-2">জ্ঞানযজ্ঞেন তেনাহমিষ্টঃ স্যামিতি মে মতিঃ ॥</p>
<p class="Text">যে-ব্যক্তি আমাদের উভয়ের এই ধর্মময় সংবাদরূপ গীতাশাস্ত্র পাঠ করবেন, তাঁর সেই জ্ঞানযজ্ঞের(১) দ্বারা আমি পূজিত হব—এই আমার মত । ৭০</p>
<p class="Footnotes">(১)গীতার চতুর্থ অধ্যায়ের ৩৩ তম শ্লোকের অর্থ দ্রষ্টব্য ।</p>
<p class="Shlok-Color-2">শ্রদ্ধাবাননসূয়শ্চ শৃণুয়াদপি যো নরঃ ।</p>
<p class="Shlok-Color-2">সোঽপি মুক্তঃ শুভাঁল্লোকান্ প্রাপ্নুয়াৎ পুণ্যকর্মণাম্ ॥</p>
<p class="Text">যিনি শ্রদ্ধাসহকারে এবং দোষদৃষ্টিরহিত হয়ে এই গীতাশাস্ত্র শ্রবণ করেন, তিনিও পাপমুক্ত হয়ে উত্তম কর্মকারীদের শ্রেষ্ঠ লোক প্রাপ্ত হন । ৭১</p>
<p class="Shlok-Color-2">কচ্চিদেতচ্ছ্রুতং পার্থ ত্বয়ৈকাগ্রেণ চেতসা ।</p>
<p class="Shlok-Color-2">কচ্চিদজ্ঞানসম্মোহঃ প্রনষ্টস্তে ধনঞ্জয় ॥</p>
<p class="Text">হে পার্থ ! তুমি কি এই গীতা শাস্ত্র একাগ্র মনে শুনেছ ? হে ধনঞ্জয় ! তোমার অজ্ঞানজনিত মোহ কি নষ্ট হয়েছে ? ৭২</p>
<p class="Text para-style-override-4">অর্জুন উবাচ</p>
<p class="Shlok-Color-2">নষ্টো মোহঃ স্মৃতির্লব্ধা ত্বৎপ্রসাদান্ময়াচ্যুত ।</p>
<p class="Shlok-Color-2">স্থিতোঽস্মি গতসন্দেহঃ করিষ্যে বচনং তব ॥</p>
<p class="Text">অর্জুন বললেন—হে অচ্যুত ! আপনার কৃপায় আমার মোহ দূর হয়েছে এবং আমি স্মৃতি ফিরে পেয়েছি, এখন আমি নিঃসংশয় হয়েছি, অতএব আমি আপনার আদেশ পালন করব । ৭৩</p>
<p class="Text para-style-override-4">সঞ্জয় উবাচ</p>
<p class="Shlok-Color-2">ইত্যহং বাসুদেবস্য পার্থস্য চ মহাত্মনঃ ।</p>
<p class="Shlok-Color-2">সংবাদমিমমশ্রৌষমদ্ভুতং রোমহর্ষণম্ ॥</p>
<p class="Text">সঞ্জয় বললেন—এইরূপে আমি ভগবান শ্রীবাসুদেব এবং অর্জুনের এই অদ্ভুত, রহস্যময় ও রোমাঞ্চকর কথোপকথন শুনেছি । ৭৪</p>
<p class="Shlok-Color-2">ব্যাসপ্রসাদাচ্ছ্রুতবানেতদ্ গুহ্যমহং পরম্ ।</p>
<p class="Shlok-Color-2">যোগং যোগেশ্বরাৎ কৃষ্ণাৎ সাক্ষাৎ কথয়তঃ স্বয়ম্ ॥</p>
<p class="Text">শ্রীবেদব্যাসের কৃপায় দিব্যদৃষ্টি লাভ করে এই পরম গুহ্য যোগের কথা স্বয়ং যোগেশ্বর ভগবান শ্রীকৃষ্ণ যখন অর্জুনকে বলছিলেন তখন আমি তা প্রত্যক্ষভাবে শুনেছি । ৭৫</p>
<p class="Shlok-Color-2">রাজন্ সংস্মৃত্য সংস্মৃত্য সংবাদমিমমদ্ভুতম্ ।</p>
<p class="Shlok-Color-2">কেশবার্জুনয়োঃ পুণ্যং হৃষ্যামি চ মুহুর্মুহুঃ ॥</p>
<p class="Text">হে রাজন্ ! ভগবান শ্রীকৃষ্ণ এবং অর্জুনের এই রহস্যময়, কল্যাণকারী, অদ্ভুত কথোপকথন পুনঃ পুনঃ স্মরণ করে আমি বারংবার হর্ষান্বিত হচ্ছি । ৭৬</p>
<p class="Shlok-Color-2">তচ্চ সংস্মৃত্য সংস্মৃত্য রূপমত্যদ্ভুতং হরেঃ ।</p>
<p class="Shlok-Color-2">বিস্ময়ো মে মহান্ রাজন্ হৃষ্যামি চ পুনঃ পুনঃ ॥</p>
<p class="Text">হে রাজন্ ! শ্রীহরির(১) সেই অত্যন্ত অদ্ভুত রূপও পুনঃ পুনঃ স্মরণ করে আমার চিত্তে মহাবিস্ময় হচ্ছে এবং আমি বারংবার হর্ষান্বিত হচ্ছি । ৭৭</p>
<p class="Footnotes">(১)যাঁকে স্মরণ করলে সমস্ত পাপ নাশ হয় তাঁকেই ‘হরি’ বলা হয় ।</p>
<p class="Shlok-Color-2">যত্র যোগেশ্বরঃ কৃষ্ণো যত্র পার্থো ধনুর্ধরঃ ।</p>
<p class="Shlok-Color-2">তত্র শ্রীর্বিজয়ো ভূতির্ধ্রুবা নীতির্মতির্মম ॥</p>
<p class="Text">হে রাজন্ ! যেখানে যোগেশ্বর ভগবান শ্রীকৃষ্ণ এবং গাণ্ডীব ধনুর্ধারী অর্জুন রয়েছেন সেইখানেই শ্রী, বিজয়, বিভূতি ও অচল নীতি বিদ্যমান—এই আমার মত । ৭৮</p>
<p class="Chapter-End-Bold">ওঁ তৎসদিতি শ্রীমদ্ভগবদ্গীতাসূপনিষৎসু ব্রহ্মবিদ্যায়াং যোগশাস্ত্রে শ্রীকৃষ্ণার্জুনসংবাদে মোক্ষসন্ন্যাসযোগো নাম অষ্টাদশোঽধ্যায়ঃ ॥</p>
<p class="Chapter-End">ওঁ তৎ সৎ শ্রীমদ্ভগবদ্গীতারূপী উপনিষদ্ তথা ব্রহ্মবিদ্যাবিষয়ক যোগশাস্ত্রে শ্রীকৃষ্ণ-অর্জুন সংবাদে ‘মোক্ষসন্ন্যাসযোগ’ নামক অষ্টাদশ অধ্যায় সম্পূর্ণ হল ।</p>


<p class="Page-Break"> </p>
<p class="Text">‘শ্রীমদ্ভগবদ্গীতা’ আনন্দচিদ্ঘন, ষড়ৈশ্বর্যপূর্ণ, চরাচরবন্দিত, পরম পুরুষোত্তম সাক্ষাৎ ভগবান শ্রীকৃষ্ণের দিব্যবাণী । এটি অনন্ত রহস্যপূর্ণ । পরম দয়াময় ভগবান শ্রীকৃষ্ণের কৃপাতেই এর কিয়দংশ বোধগম্য হতে পারে । যে ব্যক্তি পরম শ্রদ্ধা ও প্রেমময় বিশুদ্ধ ভক্তিতে নিজ চিত্ত পূর্ণ করে ভগবদ্গীতার মনন করেন, তিনিই ভগবৎ কৃপা প্রত্যক্ষ অনুভব করে গীতা স্বরূপের কিঞ্চিৎ উপলব্ধি করতে পারেন । তাই কল্যাণকামী নর-নারীর উচিত যে, তাঁরা যেন ভক্তশ্রেষ্ঠ অর্জুনকে আদর্শ মনে করে নিজেদের মধ্যে অর্জুনের ন্যায় দৈবীগুণ অর্জন করে শ্রদ্ধা-ভক্তি সহকারে গীতা শ্রবণ-মনন-অধ্যয়ন করেন এবং ভগবানের নির্দেশানুযায়ী যোগ্যতা অনুসারে তৎপরচিত্তে সাধনে ব্যাপৃত হন । যে-ব্যক্তি এরূপ করেন, তাঁর চিত্তে সদা নব-নব পরমানন্দদায়ক অনুপম ও দিব্য ভাবের স্ফুরণ হতে থাকে এবং তিনি সর্বতোভাবে শুদ্ধান্তঃকরণ হয়ে ভগবানের অলৌকিক কৃপাসুধারস আস্বাদন করে শীঘ্রই ভগবানকে লাভ করেন ।</p>
<p class="Text para-style-override-8">হরিঃ ওঁ তৎ সৎ হরিঃ ওঁ তৎ সৎ হরিঃ ওঁ তৎ সৎ</p>


<p class="Page-Break"> </p>
<p class="Chapter-Heading" id="toc_marker-24">গীতামাহাত্ম্য</p>
<p class="SHLOK-Black">গীতাশাস্ত্রমিদং পুণ্যং যঃ পঠেৎ প্রযতঃ পুমান্ ।</p>
<p class="SHLOK-Black">বিষ্ণোঃ পদমবাপ্নোতি ভয়শোকাদিবর্জিতঃ ॥</p>
<p class="Text">যে ব্যক্তি এই পবিত্র গীতাশাস্ত্র পাঠ করেন, তিনি ভয় ও শোকাদিশূন্য হয়ে বিষ্ণুধাম প্রাপ্ত হন । ১</p>
<p class="SHLOK-Black">গীতাধ্যয়নশীলস্য প্রাণায়ামপরস্য চ ।</p>
<p class="SHLOK-Black">নৈব সন্তি হি পাপানি পূর্বজন্মকৃতানি চ ॥</p>
<p class="Text"> যে ব্যক্তি সর্বদা গীতা অধ্যয়ন করেন এবং প্রাণায়াম ইত্যাদিতে তৎপর থাকেন তাঁর ইহজন্ম এবং পূর্ব-জন্মের সমস্ত পাপ নিঃসন্দেহে নষ্ট হয়ে যায় । ২</p>
<p class="SHLOK-Black">মলনির্মোচনং পুংসাং জলস্নানং দিনে দিনে । </p>
<p class="SHLOK-Black">সকৃদ্গীতাম্ভসি স্নানং সংসারমলনাশনম্ ॥</p>
<p class="Text">নিত্যস্নানে মানুষের শারীরিক মল নাশ হয় আর গীতাজ্ঞান-রূপ জলে একবারও যদি স্নান করা হয়, তবে তা সংসাররূপ মল নাশ করে দেয় । ৩</p>
<p class="SHLOK-Black">গীতা সুগীতা কর্তব্যা কিমন্যৈঃ শাস্ত্রবিস্তরৈঃ ।</p>
<p class="SHLOK-Black">যা স্বয়ং পদ্মনাভস্য মুখপদ্মাদ্বিনিঃসৃতা ॥</p>
<p class="Text">যা সাক্ষাৎ পদ্মনাভ ভগবান শ্রীবিষ্ণুর মুখ হতে নিঃসৃত, সেই গীতাশাস্ত্র ঠিকভাবে পাঠ করা উচিত, অন্য শাস্ত্রাদির বিস্তারিত ব্যাখ্যার কী প্রয়োজন ? । ৪</p>
<p class="SHLOK-Black">ভারতামৃতসর্বস্বং বিষ্ণোর্বক্ত্রাদ্বিনিঃসৃতম্ ।</p>
<p class="SHLOK-Black">গীতাগঙ্গোদকং পীত্বা পুনর্জন্ম ন বিদ্যতে ॥</p>
<p class="Text">যা অমৃতোপম মহাভারতের সার এবং ভগবান শ্রীকৃষ্ণের মুখনিঃসৃত, সেই গীতারূপ গঙ্গাজল পান করলে এই জগতে পুনর্বার জন্ম গ্রহণ করতে হয় না । ৫</p>
<p class="SHLOK-Black">সর্বোপনিষদো গাবো দোগ্ধা গোপালনন্দনঃ ।</p>
<p class="SHLOK-Black">পার্থো বৎসঃ সুধীর্ভোক্তা দুগ্ধং গীতামৃতং মহৎ ॥</p>
<p class="Text">উপনিষদ্সমূহ গাভী, গোপালনন্দন শ্রীকৃষ্ণ তার দোহক, অর্জুন গো-বৎস, এই মহৎ গীতামৃত সেই গাভীর দুগ্ধ আর শুদ্ধ-বুদ্ধিসম্পন্ন সুধীজন তার ভোক্তা । ৬</p>
<p class="SHLOK-Black">একং শাস্ত্রং দেবকীপুত্রগীতমেকো দেবো দেবকীপুত্র এব ।</p>
<p class="SHLOK-Black">একো মন্ত্রস্তস্য নামানি যানি কর্মাপ্যেকং তস্য দেবস্য সেবা ॥</p>
<p class="Text">দেবকীনন্দন ভগবান শ্রীকৃষ্ণ কথিত গীতাশাস্ত্রই একমাত্র উত্তম শাস্ত্র, ভগবান দেবকীনন্দনই একমাত্র সর্বোত্তম দেবতা, তাঁর নামই একমাত্র মন্ত্র এবং সেই ভগবানের সেবাই হল একমাত্র কর্তব্য-কর্ম । ৭</p>


<p class="Page-Break"> </p>
<p class="Chapter-Heading" id="toc_marker-25">ত্যাগ দ্বারা ভগবৎ প্রাপ্তি</p>
<p class="Shlok-Color-2">ত্যক্ত্বা কর্মফলাসঙ্গং নিত্যতৃপ্তো নিরাশ্রয়ঃ ।</p>
<p class="Shlok-Color-2">কর্মণ্যভিপ্রবৃত্তোঽপি নৈব কিঞ্চিৎ করোতি সঃ ॥</p>
<p class="Shlok-Color-2">ন হি দেহভৃতা শক্যং ত্যত্ত্ুং কর্মাণ্যশেষতঃ ।</p>
<p class="Shlok-Color-2">যস্তু কর্মফলত্যাগী স ত্যাগীত্যভিধীয়তে ॥</p>
<p class="Text">গৃহস্থাশ্রমে থেকেও মানুষ ত্যাগের দ্বারা পরমাত্মাকে লাভ করতে পারে । পরমাত্মাকে লাভ করতে গেলে ‘ত্যাগ’-ই হল মুখ্য সাধন । সুতরাং এখানে সাতটি শ্রেণীতে ভাগ করে সংক্ষেপে ত্যাগের লক্ষণ জানানো হল— </p>
<p class="Text para-style-override-9">১) নিষিদ্ধ কর্মগুলি সর্বতোভাবে পরিত্যাগ</p>
<p class="Text">চুরি, ব্যভিচার, মিথ্যা, কপট, ছল, জবরদস্তি, হিংসা, অভক্ষ্যভক্ষণ, প্রমাদ ইত্যাদি শাস্ত্রবিরুদ্ধ নীচ কর্মগুলি কায়মনোবাক্যে কোনওপ্রকারেই না করা, এ হল প্রথম শ্রেণীর ত্যাগ ।</p>
<p class="Text para-style-override-9">২) কাম্য কর্মের ত্যাগ</p>
<p class="Text">স্ত্রী, পুত্র, অর্থ ইত্যাদি প্রিয়বস্তু প্রাপ্তির উদ্দেশ্যে এবং রোগ-সঙ্কটাদির নিবৃত্তির উদ্দেশ্যে যজ্ঞ, দান, তপস্যা এবং উপাসনাদি সকাম কর্মগুলি নিজ স্বার্থের জন্য না করা(১), এ হল দ্বিতীয় শ্রেণীর ত্যাগ ।</p>
<p class="Footnotes">(১)যদি পরিস্থিতিগত কারণে কোনো লৌকিক বা শাস্ত্রীয় কর্ম উপস্থিত হয়, যা স্বরূপতঃ সকাম, কিন্তু তা না করলে কেউ কষ্ট পায় বা কর্ম-উপাসনার পরম্পরায় কোনওপ্রকার অন্তরায়ের সৃষ্টি হয় তা হলে স্বার্থ ত্যাগ করে শুধুমাত্র লোক-সংগ্রহের উদ্দেশ্যে তা করলে তাকে সকাম কর্ম বলা হয় না|</p>
<p class="Text"><span class="char-style-override-1">৩) সর্বতোভাবে তৃষ্ণার পরিত্যাগ</span></p>
<p class="Text">মান-যশ-প্রতিষ্ঠা এবং স্ত্রী-পুত্র-অর্থ প্রভৃতি যে-সমস্ত অনিত্য পদার্থ প্রারব্ধ অনুযায়ী লাভ হয়েছে, সেগুলির বৃদ্ধির আকাঙ্ক্ষা ভগবৎপ্রাপ্তিতে বাধা মনে করে পরিত্যাগ করা, এ হল তৃতীয় শ্রেণীর ত্যাগ ।</p>
<p class="Text"><span class="char-style-override-1">৪) স্বার্থসিদ্ধির জন্য অপরের দ্বারা সেবা করানো পরিত্যাগ</span> </p>
<p class="Text">নিজ সুখের জন্য কারও নিকট হতে ধনাদি পদার্থ বা সেবা করবার আকাঙ্ক্ষা করা এবং বিনা যাঞ্চায় দান করা বস্তু বা সেবা মেনে নেওয়া অথবা কোনওভাবে কারও কাছ হতে নিজ স্বার্থসিদ্ধির ইচ্ছা মনে মনে পোষণ করা— ইত্যাদি স্বার্থের জন্য অন্যের নিকট হতে সেবা গ্রহণ করবার যে ভাব, তা পরিত্যাগ করা(১) । এইগুলি হল চতুর্থ শ্রেণীর ত্যাগ ।</p>
<p class="Footnotes">(১)যদি কেউ যোগ্যতা অনুসারে এমন পরিস্থিতির সম্মুখীন হয় যে শারীরিক সেবা বা ভোজ্যবস্তু গ্রহণ না করলে অপরে কষ্ট পাবে অথবা লোকশিক্ষাতে কোন বাধা আসবে তা হলে সেই পরিস্থিতিতে স্বার্থত্যাগ করে কেবল তাদের প্রীতির জন্য সেবা গ্রহণ করা দূষণীয় নয় । কারণ স্ত্রী-পুত্র বা ভৃত্যাদির দ্বারা সেবা এবং বন্ধু-বান্ধব বা আত্মীয় দ্বারা পরিবেশিত খাদ্যদ্রব্য গ্রহণ না করলে তারা কষ্ট পায় এবং লোক মর্যাদাতেও হানি হয় |</p>
<p class="Text para-style-override-9">৫) সকল কর্তব্য-কর্মে আলস্য ও ফলাকাঙ্ক্ষা সর্বতোভাবে ত্যাগ </p>
<p class="Text">ঈশ্বরে ভক্তি, দেবতাগণের পূজা, মাতা-পিতা গুরুজনদের সেবা, যজ্ঞ-দান-তপস্যা এবং বর্ণাশ্রম অনুযায়ী জীবিকা দ্বারা পরিবার পরিজনদের প্রতিপালন এবং শরীর-সম্পর্কীয় যথোচিত খাওয়া-দাওয়া ইত্যাদি যত কর্তব্য-কর্ম আছে, সেইগুলিতে আলস্য এবং সর্বপ্রকার কামনা পরিত্যাগ ।</p>
<p class="Text"><span class="char-style-override-1">ক) ঈশ্বর ভক্তিতে আলস্য পরিত্যাগ</span></p>
<p class="Text">নিজের জীবনের পরম কর্তব্য মনে করে পরম দয়ালু, সকলের সুহৃদ, পরমপ্রেমিক, অন্তর্যামী পরমেশ্বরের গুণ, প্রভাব এবং প্রেমের রহস্যময় আলোচনার শ্রবণ-মনন-পঠন-পাঠন করা এবং আলস্যরহিত হয়ে তাঁর পরম পুণ্যময় নাম উৎসাহপূর্বক ধ্যানমগ্ন হয়ে নিরন্তর জপ করা ।</p>
<p class="Text"><span class="char-style-override-1">খ) ঈশ্বর ভক্তির জন্য কামনা পরিত্যাগ</span></p>
<p class="Text">ইহলোকের এবং পরলোকের সমস্ত ভোগ ক্ষণভঙ্গুর, বিনাশশীল এবং ভগবৎ-ভক্তিতে বাধা মনে করে কোনো বস্তুর প্রাপ্তির জন্য ভগবানের কাছেও প্রার্থনা করতে নেই বা মনেও আকাঙ্ক্ষা রাখতে নেই এবং কোনো প্রতিকুলতার সম্মুখীন হলে তা দূর করবার জন্য ভগবানের কাছে প্রার্থনা করতে নেই অর্থাৎ হৃদয়ে এমন ভাব রাখতে হয় যে প্রাণও যদি যায় তবু এই নশ্বর জীবনের জন্য বিশুদ্ধ ভক্তিতে কলঙ্ক লাগানো উচিত নয় যেমন, ভক্ত প্রহ্লাদকে তাঁর পিতা নানাভাবে উত্যক্ত করলেও তিনি নিজের কষ্ট নিবারণের জন্য ভগবানের কাছে প্রার্থনা করেননি ।</p>
<p class="Text">নিজ অনিষ্টকারীদেরও ‘ভগবান তোমাদের ক্ষতি করুন’ ইত্যাদি কোনও প্রকার কঠোর ভাষায় অভিশাপ না দেওয়া এবং তাদের অনিষ্ট চিন্তা মনেও না আনা । ভগবানের ভক্তির অহঙ্কারে কাকেও বরপ্রদান করা, যেমন ‘ভগবান তোমায় নীরোগ করুন’, ‘ভগবান তোমার দুঃখ দূর করুন’, ‘ভগবান তোমায় দীর্ঘ জীবন প্রদান করুন’ ইত্যাদি বলা উচিত নয় ।</p>
<p class="Text">পত্রাদিতেও সকাম শব্দ না লেখা উচিত । যেমন ‘সর্বত্রই ঈশ্বর রক্ষা করবেন’, ‘ঠাকুরের কৃপায় কারবার ভালো চলবে’, ‘ঈশ্বর আরোগ্য করবেন’ প্রভৃতি সাংসারিক বস্তু লাভের উদ্দেশ্যে ঈশ্বরের প্রতি প্রার্থনারূপে প্রায়শই সকাম শব্দের প্রয়োগ করা হয় । তা না লিখে, ‘পরমাত্মা সর্বত্রই আনন্দময়রূপে পরিব্যাপ্ত’, ‘ঈশ্বরের ভজনাই একমাত্র সারবস্তু’, প্রভৃতি নিষ্কাম মাঙ্গলিক শব্দ প্রয়োগ করা এবং কথাবার্তাতেও সকাম শব্দের ব্যবহার না করা ।</p>
<p class="Text para-style-override-9">গ) দেবতাদের পূজায় আলস্য এবং কামনা পরিত্যাগ</p>
<p class="Text">শাস্ত্রমর্যাদা অথবা লোকমর্যাদা অনুসারে পূজনীয় দেবতাদের নিয়মমতো ঠিক সময়ে পূজা করতে ভগবান নির্দেশ দিয়েছেন এবং ভগবানের আদেশ পালন করা পরম কর্তব্য, এরূপ মনে করে উৎসাহপূর্বক বিধি অনুসারে তাঁদের পূজা করা উচিত ও তাঁদের নিকট কোনও প্রকার কামনা করা উচিত নয় । </p>
<p class="Text">নববর্ষ বা অন্য কোনো উপলক্ষে নতুন ক্যাশ- বই, লেজার ইত্যাদির প্রারম্ভে ‘মা লক্ষ্মী সহায়’, ‘মা কালীর ভরসায় কারবার করছি’, ‘অর্থ সম্পদের বৃদ্ধি হোক’ প্রভৃতি বহু প্রকারের সকাম বাক্য লেখা হয়ে থাকে । এরূপ না লিখে ‘লক্ষ্মীনারায়ণ সর্বত্রই বিদ্যমান’, ‘খুবই আনন্দ এবং উৎসাহের সঙ্গে হালখাতা করা হল’, প্রভৃতি মাঙ্গলিক শব্দ প্রয়োগ করা এবং প্রতিদিন কাজের শুরুতেও এরূপই লেখা উচিত ।</p>
<p class="Text"><span class="char-style-override-1">ঘ) মাতা-পিতা ও গুরুজনদের সেবায় আলস্য ও কামনা পরিত্যাগ</span></p>
<p class="Text">মা-বাবা-আচার্য এবং আরও যাঁরা বর্ণ, আশ্রম, অবস্থা এবং গুণাবলিতে কোনওভাবে নিজের থেকে বড় এবং পূজনীয়, তাঁদের সকলকে সর্বপ্রকারে নিত্য সেবা এবং প্রণাম করা মানুষের পরম কর্তব্য । এই ভাব অন্তরে রেখে আলস্য সর্বতোভাবে পরিত্যাগ করে নিষ্কামভাবে উৎসাহপূর্বক ভগবৎ নির্দেশানুসারে তাঁদের সেবায় তৎপর থাকা ।</p>
<p class="Text"><span class="char-style-override-1">ঙ) যজ্ঞ-দান এবং তপস্যাদি শুভকর্মে আলস্য ও কামনা পরিত্যাগ</span></p>
<p class="Text">পঞ্চমহাযজ্ঞাদি(১), নিত্য উপাসনা এবং অন্যান্য নৈমিত্তিক কর্মরূপ যজ্ঞাদি করা এবং অন্ন, বস্ত্র, বিদ্যা, ঔষধ এবং ধন ইত্যাদি পদার্থ দানের দ্বারা সমস্ত জীবকে যথাসাধ্য সুখী করবার জন্য মন, বাক্য, এবং শরীর দ্বারা নিজ নিজ শক্তি অনুযায়ী চেষ্টা করা এবং নিজ-ধর্ম পালনের জন্য সর্বপ্রকার কষ্ট সহ্য করা—ইত্যাদি শাস্ত্রবিহিত কর্মে ইহলোকের এবং পরলোকের সমস্ত ভোগের কামনা সর্বতোভাবে পরিত্যাগ করে এবং নিজের পরম কর্তব্য মনে করে শ্রদ্ধা সহকারে উৎসাহপূর্বক ভগবৎ নির্দেশানুযায়ী কেবল ভগবদর্থেই সেগুলির আচরণ করা ।</p>
<p class="Footnotes">(১)পঞ্চ মহাযজ্ঞ হল<span class="char-style-override-3">—</span>দেবযজ্ঞ (অগ্নিহোত্রাদি), ঋষিযজ্ঞ (বেদপাঠ, সন্ধ্যা, গায়ত্রীজপ ইত্যাদি), পিতৃযজ্ঞ (তর্পণ-শ্রাদ্ধাদি), মনুষ্যযজ্ঞ (অতিথিসেবা) এবং ভূতযজ্ঞ (বলিবৈশ্বদেব) |</p>
<p class="Text para-style-override-9">চ) সংসারযাত্রা নির্বাহের জন্য ন্যায়সঙ্গত কর্মদ্বারা জীবিকার্জনে আলস্য ও কামনা পরিত্যাগ</p>
<p class="Text">জীবিকা-কর্ম যেমন বৈশ্যের ক্ষেত্রে কৃষি, গোরক্ষা ও বাণিজ্য কর্মের কথা বলা হয়েছে, তেমনই নিজ নিজ বর্ণ-আশ্রম অনুসারে শাস্ত্রে যা বিধান দেওয়া হয়েছে, সেই সবগুলির পালন দ্বারা সংসারের হিতার্থে পরিবার-নির্বাহ করবার ভগবানের নির্দেশ আছে । তাই নিজের কর্তব্য মনে করে লাভ-ক্ষতি তুল্যভাবে মেনে সর্বপ্রকার কামনা পরিত্যাগ করে উৎসাহপূর্বক উপরিউক্ত কর্মপালন করা কর্তব্য(১) ।</p>
<p class="Footnotes">(১)উপরিউক্তভাবে কৃত কর্ম লোভরহিত হওয়ায় তাতে কোনওপ্রকার দোষ আসতে পারে না, কারণ জীবিকা কর্মে লোভই বিশেষভাবে পাপাচরণের হেতু । তাই মানুষের উচিত যে, গীতার অষ্টাদশ অধ্যায়ের চুয়াল্লিশতম টিপ্পনীটিতে যেমন বৈশ্যের প্রতি বাণিজ্যের দোষ ত্যাগ করার জন্য বিস্তারিতভাবে লেখা হয়েছে, সেইরূপ নিজ নিজ বর্ণ-আশ্রম অনুযায়ী সমস্ত কর্মে সর্বপ্রকারের দোষ ত্যাগ করে শুধুমাত্র ভগবানের নির্দেশ মনে করে ভগবানের জন্য নিষ্কামভাবেই সমস্ত কর্মের আচরণ করা |</p>
<p class="Text"><span class="char-style-override-1">ছ) শারীরিক কর্মে আলস্য ও কামনা পরিত্যাগ</span></p>
<p class="Text">শরীর-নির্বাহের জন্য শাস্ত্রোক্ত রীতিতে খাদ্যগ্রহণ, বস্ত্র এবং ঔষধ ইত্যাদির সেবনরূপ যেসব শরীর সম্পর্কিত কর্ম, তাতে সর্বতোভাবে ভোগবিলাসের কামনা পরিত্যাগ করে এবং সুখ-দুঃখ, লাভ-ক্ষতি, জীবন-মরণ ইত্যাদি সমান ভেবে শুধু ভগবৎপ্রাপ্তির জন্যই যোগ্যতা অনুসারে সেইগুলির আচরণ করা ।</p>
<p class="Text">পূর্বোক্ত চার শ্রেণীর ত্যাগসহ এই পঞ্চম শ্রেণীর ত্যাগের ফলে সমস্ত দোষ এবং সর্বপ্রকার কামনা নাশ হয়ে শুধু একমাত্র ভগবৎপ্রাপ্তির তীব্র আকাঙ্ক্ষা হওয়া জ্ঞানের প্রথম ভূমিকাতে পরিপক্ব অবস্থা প্রাপ্ত ব্যক্তির লক্ষণ বলে বুঝতে হবে ।</p>
<p class="Text"><span class="char-style-override-1">৬) জগতের সকল পদার্থে ও কর্মে মমতা এবং আসক্তি সর্বতোভাবে পরিত্যাগ</span></p>
<p class="Text">অর্থ, গৃহ এবং বস্ত্রাদি সকল বস্তু এবং স্ত্রী, পুত্র, মিত্র ইত্যাদি সমস্ত আত্মীয়স্বজন এবং মান, মর্যাদা, প্রতিষ্ঠা ইত্যাদি ইহলোকে এবং পরলোকে যতপ্রকার বিষয়- ভোগের পদার্থ আছে, সেই সব ক্ষণস্থায়ী এবং বিনাশশীল হওয়ায়, সেগুলিকে অনিত্য মনে করে তাতে মমতা ও আসক্তি না থাকা এবং সচ্চিদানন্দঘন পরমাত্মাতে অনন্যভাবে বিশুদ্ধ প্রেম হওয়ায় কায়-মনোবাক্যে কৃত সমস্ত ক্রিয়াতে এবং শরীরেও মমতা ও আসক্তিরহিত হয়ে যাওয়া, এ হল ষষ্ঠ শ্রেণীর ত্যাগ(১) ।</p>
<p class="Footnotes">(১)সকল পদার্থ এবং কর্মে তৃষ্ণা এবং ফলাকাঙ্ক্ষা ত্যাগের কথা তৃতীয় এবং পঞ্চম শ্রেণীর ত্যাগে বলা হয়েছে, কিন্তু উপরোক্ত বিষয়গুলির ত্যাগ হলেও তাতে মমতা এবং আসক্তি থেকে যায় যেমন ভজন, ধ্যান এবং সৎসঙ্গের অভ্যাসের দ্বারা ভরতমুনির সমস্ত পদার্থ এবং কর্মে তৃষ্ণা এবং ফলাকাঙ্ক্ষা ত্যাগ হওয়া সত্ত্বেও হরিণে এবং হরিণ পালনরূপ কর্মে মমতা এবং আসক্তি বজায় ছিল । তাই জগতের সমস্ত পদার্থ এবং কর্মে মমতা ও আসক্তি ত্যাগকে ‘ষষ্ঠ শ্রেণীর ত্যাগ’ বলে বর্ণনা করা হয়েছে |</p>
<p class="Text">উপরোক্ত ষষ্ঠ শ্রেণীর ত্যাগে স্থিত ব্যক্তির জগতের সমস্ত পদার্থে বৈরাগ্য হওয়ায় একমাত্র পরম প্রেমময় ভগবানেই অনন্য প্রেম হয়ে থাকে । তাই ভগবানের গুণ, প্রভাব, রহস্যপূর্ণ বিশুদ্ধ প্রেমের বিষয়ে কথাবার্তা বলা-শোনা এবং মনন করা এবং একান্ত স্থানে থেকে নিরন্তর ভগবৎ ভজন ধ্যান ও শাস্ত্রের মর্ম বিচার করাই তঁার কাছে প্রিয় মনে হয় । বিষয়াসক্ত মানুষের সঙ্গে হাস্য-পরিহাস, প্রমাদ, নিন্দা, বিষয়ভোগ ও বৃথাবাক্যে নিজ অমূল্য সময় একমুহূর্ত নষ্ট করাও ভালো লাগে না এবং তাঁদের কৃত সমস্ত কর্তব্য-কর্ম ভগবানের স্বরূপ ও নামের স্মরণ-সহ বিনা আসক্তিতে ভগবদর্থে হয়ে থাকে ।</p>
<p class="Text">এইরূপে সকল পদার্থে এবং কর্মে মমতা এবং আসক্তি বর্জিত হয়ে কেবলমাত্র সচ্চিদানন্দঘন পরমাত্মাতেই বিশুদ্ধ প্রেম জন্মানো জ্ঞানের দ্বিতীয় ভূমিকায় পরিপক্ব অবস্থা প্রাপ্ত পুরুষের লক্ষণ বলে বুঝতে হবে ।</p>
<p class="Text"><span class="char-style-override-1">৭) সংসার, শরীর এবং সকল কর্মে সূক্ষ্ম বাসনা এবং অহং-ভাব সর্বতোভাবে পরিত্যাগ</span></p>
<p class="Text">জগতের সমস্ত পদার্থ মায়ার কার্য হওয়ায় সর্বতোভাবেই অনিত্য এবং একমাত্র সচ্চিদানন্দঘন পরমাত্মাই সর্বত্র সমভাবে ব্যাপ্তিস্বরূপ হয়ে বিরাজিত, এরূপ দৃঢ় নিশ্চিত হয়ে শরীরসহ জগতের সকল পদার্থে এবং সমস্ত কর্মে সর্বতোভাবে সূক্ষ্ম বাসনাহীন হওয়া অর্থাৎ চিত্তে ঐগুলির চিত্রেরও সংস্কাররূপে না থাকা এবং শরীরে সর্বতোভাবে অহংভাব বর্জিত হয়ে কায়-মন-বাক্যে সমস্ত কর্মে কর্তৃত্ব-অহঙ্কারের লেশমাত্রও না থাকা— এ হল সপ্তম শ্রেণীর ত্যাগ(১) ।</p>
<p class="Footnotes">(১)সাংসারিক সকল পদার্থে এবং কর্মে তৃষ্ণা ও ফলাকাঙ্ক্ষা, মমতা-আসক্তির সর্বতোভাবে অ-ভাব হলেও তাতে সূক্ষ্ম বাসনা এবং কর্তৃত্বাভিমান অবশিষ্ট থাকতে পারে, তাই সূক্ষ্ম বাসনা এবং অহং-ভাব ত্যাগ করাকেই ‘সপ্তম শ্রেণীর ত্যাগ’ বলা হয়েছে |</p>
<p class="Text">এই সপ্তম শ্রেণীর ত্যাগস্বরূপ পর-বৈরাগ্য(১) প্রাপ্ত পুরুষের চিত্তের বৃত্তিগুলি সম্পূর্ণরূপে সংসার হতে নিবৃত্ত হয়ে যায় । যদি কখনও সাংসারিক কোনো স্ফুরণ হয়ও, তা হলেও তার সংস্কার স্থায়ী হয় না কারণ সচ্চিদানন্দঘন বাসুদেব পরমাত্মাতেই অনন্যভাবে তার গাঢ় স্থিতি নিত্য বজায় থাকে ।</p>
<p class="Footnotes">(২)পূর্বোক্ত ষষ্ঠ শ্রেণীর ত্যাগী ব্যক্তির বিষয়ে বিষয়াদিতে সংসর্গ হলে কদাচিৎ আসক্তি আসতে পারে, কিন্তু সপ্তম শ্রেণীর ত্যাগী পুরুষের বিষয়-সংসর্গ হলেও তাতে আসক্তি হয় না ; কারণ তার একমাত্র পরমাত্মা ব্যতীত অন্য কোনও বস্তুতে মন যায় না, তাই এই ত্যাগকে ‘পরবৈরাগ্য’ বলা হয়|</p>
<p class="Footnotes">(১) কায়মনোবাক্যে কাকেও কোনওপ্রকার কষ্ট না দেওয়া, (২) অন্তঃকরণ ও ইন্দ্রিয়ের দ্বারা যেমন স্থির করা হয়েছে, ঠিক তেমনই প্রিয়বাক্যে ব্যক্ত করা (৩) কোনওভাবেই চুরি না করা, (৪) আট প্রকার মৈথুন বর্জন, (৫) কারও নিন্দা না করা, (৬) মান-মর্যাদা, নিজের পূজাদির কামনা না করা, (৭) বাহ্যান্তর শুচি (সত্যতাপূর্বক শুদ্ধ ব্যবহার দ্বারা গৃহীত দ্রব্য এবং সেই অন্নে আহার এবং যথাযোগ্য ব্যবহার দ্বারা আচরণ এবং জল-মাটির সাহায্যে শারীরিক শুদ্ধিকে বাহ্যশুদ্ধি বলে এবং রাগ-দ্বেষ-কপটাদি বিকার দূর হয়ে চিত্ত শুদ্ধ এবং স্বচ্ছ হওয়াকে বলা হয় অভ্যন্তরীণ শুচিতা), (৮) তৃষ্ণার সর্বথা অভাব, (৯) শীত-গ্রীষ্ম, সুখ-দুঃখ ইত্যাদি দ্বন্দ্ব সহ্য করা, (১০) স্বধর্ম পালনের জন্য কষ্ট সহ্য করা, (১১) বেদ এবং সৎ-শাস্ত্র অধ্যয়ন এবং ভগবৎ নাম ও গুণকীর্তন, (১২) মনকে বশীভূত করা, (১৩) ইন্দ্রিয়াদিকে বশীভূত করা, (১৪) শরীর ও ইন্দ্রিয়সমূহের সঙ্গে অন্তঃকরণের সরলতা (১৫) দুঃখীদের প্রতি করুণা, (১৬) বেদ, শাস্ত্র, মহাত্মা, গুরু এবং পরমেশ্বরের বাক্যে প্রত্যক্ষের ন্যায় বিশ্বাস, (১৭) সৎ ও অসৎ বস্তুর প্রকৃত জ্ঞান, (১৮) ব্রহ্মলোক পর্যন্ত সমস্ত পদার্থে সর্বতোভাবে অনাসক্তি (১৯) মমত্ববুদ্ধিতে সংগ্রহ না করা, (২০) চিত্তে সংশয় ও বিক্ষেপের অভাব, (২১) শ্রেষ্ঠ পুরুষদের সেই শক্তিকে তেজঃ বলা হয়, যার প্রভাবে বিষয়াসক্ত এবং নীচ প্রকৃতির মানুষও প্রায়শ পাপাচরণরহিত হয়ে তাঁদের কথানুসারে শ্রেষ্ঠ কর্মে প্রবৃত্ত হয়, (২২) নিজের প্রতি অপরাধ করলেও তাকে শাস্তি দেবার ভাব না রাখা, (২৩) বিষম বিপদেও আপন স্থিতি হতে সরে না আসা, (২৪) দ্বেষী ব্যক্তিদের প্রতিও দ্বেষভাব না রাখা, (২৫) সর্বভাবে ভয়ের অভাব, (২৬) ইচ্ছা ও বাসনার সর্বথা অভাব এবং চিত্তে নিরন্তর প্রসন্নতা বজায় থাকা |</p>
<p class="Text">তাই তার চিত্তে সমস্ত অবগুণ লুপ্ত হয়ে অহিংসা(১), সত্য(২), অস্তেয়(৩), ব্রহ্মচর্য(৪), অপৈশুণতা(৫), লজ্জা, অমানিত্ব(৬), নিষ্কপটতা, শৌচ(৭), সন্তোষ(৮), তিতিক্ষা(৯), সৎসঙ্গ, সেবা,যজ্ঞ, তপ(১০), স্বাধ্যায়(১১), শম(১২), দম(১৩), বিনয়, আর্জব(১৪), দয়া(১৫), শ্রদ্ধা(১৬), বিবেক(১৭), বৈরাগ্য(১৮), নির্জন-বাস, অপরিগ্রহ(১৯), সমাধান(২০), উপরতি, তেজ(২১), ক্ষমা(২২), ধৈর্য(২৩), অদ্রোহ(২৪), অভয়(২৫), নিরহঙ্কারিতা,শান্তি(২৬), এবং ঈশ্বরে অনন্যভক্তি ইত্যাদি সদ্গুণের আবির্ভাব স্বাভাবিকভাবেই জাগ্রত হয় । এইভাবে শরীরসহ সমস্ত পদার্থ এবং কর্মে বাসনা ও অহংভাবের অত্যন্ত অভাব হয়ে এক সচ্চিদানন্দঘন পরমাত্মার স্বরূপে একাত্মভাবে নিত্য-নিরন্তর দৃঢ়স্থিতি থাকা হল জ্ঞানের তৃতীয় ভূমিকাতে পরিপক্ব অবস্থাপ্রাপ্ত ব্যক্তির লক্ষণ ।</p>
<p class="Text">উপরিউক্ত গুণগুলির অনেকগুলি প্রথম ও দ্বিতীয় অবস্থায় লাভ হয় আর সমস্ত গুণের আবির্ভাব প্রায়শঃ তৃতীয় ভূমিকাতেই হয়ে যায়, কারণ এইগুলি সবই ভগবৎপ্রাপ্তির অত্যন্ত সমীপে পেঁছানো ব্যক্তির লক্ষণ এবং প্রত্যক্ষরূপে ভগবৎ স্বরূপের জ্ঞানের হেতু তাই ভগবান শ্রীকৃষ্ণ প্রায় এইসব গুণ শ্রীশ্রীগীতার ১৩ তম অধ্যায়ে সপ্তম হতে একাদশ শ্লোক পর্যন্ত জ্ঞানের নামে এবং ষোড়শ অধ্যায়ে প্রথম হতে তৃতীয় শ্লোক পর্যন্ত দৈবীসম্পদের উল্লেখ করেছেন ।</p>
<p class="Text">এইসব গুণকে শাস্ত্রকারগণ সাধারণ ধর্ম বলে জানিয়েছেন । তাই মানুষমাত্রেরই এতে অধিকার রয়েছে, অতএব সকলেরই ভগবানের শরণাগত হয়ে উপরিউক্ত সদ্গুণগুলিকে অন্তঃকরণে ধারণের জন্য বিশেষভাবে চেষ্টা করা উচিত ।</p>
<p class="Text para-style-override-8">উপসংহার</p>
<p class="Text">এই প্রবন্ধে সাতশ্রেণীর ত্যাগের দ্বারা ভগবৎপ্রাপ্তির কথা বলা হয়েছে । তার মধ্যে প্রথম পাঁচ শ্রেণীর ত্যাগ জ্ঞানের প্রথম ভূমিকার লক্ষণ এবং ষষ্ঠ শ্রেণীর ত্যাগ দ্বিতীয় ভূমিকার লক্ষণ এবং সপ্তম শ্রেণীর ত্যাগ তৃতীয় ভূমিকার লক্ষণরূপে বলা হয়েছে । উক্ত তৃতীয় ভূমিকাতে পরিপক্ব অবস্থাপ্রাপ্ত ব্যক্তি অচিরেই সচ্চিদানন্দঘন পরমাত্মাকে প্রাপ্ত হন । তাঁর আর এই ক্ষণভঙ্গুর, বিনাশশীল, অনিত্য জগতের সঙ্গে কিছুমাত্র সম্পর্ক থাকে না, অর্থাৎ যেমন স্বপ্নোত্থিত ব্যক্তির স্বপ্নের জগতের সঙ্গে কোনওরূপ সম্পর্ক থাকে না, তেমনই অজ্ঞাননিদ্রোত্থিত ব্যক্তিরও মায়ার কার্যরূপ অনিত্য সংসারের সঙ্গে কোনওরূপ সম্পর্ক থাকে না । যদিও লোকদৃষ্টিতে সেই জ্ঞানী ব্যক্তির শরীর দ্বারা প্রারব্ধবশতঃ সমস্ত কর্মই সম্পাদিত হতে দেখা যায় এবং ঐ কর্মাদির দ্বারা জগতের খুবই উপকার হয় ; কারণ কামনা, আসক্তি এবং কর্তৃত্বাভিমান রহিত হওয়ায় ঐ মহাত্মার কায়-মন-বাক্য দ্বারা যা আচরিত হয় তা প্রমাণস্বরূপ বলে গণ্য হয় এবং ঐরূপ মহাত্মার ভাব হতেই শাস্ত্র তৈরি হয় । তা সত্ত্বেও সেই সচ্চিদানন্দঘন বাসুদেবকে প্রাপ্ত পুুরুষ এই ত্রিগুণময়ী মায়ার সর্বতোভাবে অতীত হন । তাই তিনি গুণাদির কার্যরূপ প্রকাশ, প্রবৃত্তি এবং নিদ্রাদি প্রাপ্ত হলেও দ্বেষও করেন না এবং নিবৃত্তি হলে তার আকাঙ্ক্ষাও করেন না কারণ সুখ-দুঃখ, লাভ-ক্ষতি, মান-অপমান এবং নিন্দা-স্তুতি ইত্যাদিতে এবং মাটি, পাথর ও সোনা ইত্যাদি সর্ববিষয়ে তাঁর সমভাব হয়, সেইজন্য সেই মহাত্মার কোনো প্রিয় বিষয়ের প্রাপ্তিতে এবং অপ্রিয় বস্তুর নিবৃত্তিতে হর্ষ হয় না আবার কোনও অপ্রিয় বিষয়ের সমাগমে বা প্রিয় বিষয়ের হানিতে তাঁর শোকও হয় না । যদি সেই ধৈর্যশীল ব্যক্তির দেহ অস্ত্র দ্বারা ছেদন করা হয় বা অন্য কোনও ভয়ানক দুঃখ তাঁকে আঘাত করে, সচ্চিদানন্দঘন বাসুদেবে অনন্যভাবে স্থিত হওয়ায় তিনি সেই স্থিতিতে অবিচলিত থাকেন । কারণ সমস্ত সংসারই তাঁর কাছে মরীচিকার ন্যায় প্রতীত হয় এবং একমাত্র সচ্চিদানন্দঘন পরমাত্মা ব্যতিরেকে অন্য কিছুই তাঁর নিকট অস্তিবাচক বলে মনে হয় না । বলাই বাহুল্য যে, বস্তুতঃ সচ্চিদানন্দময় পরমাত্মাকে প্রাপ্ত পুরুষের ভাব তিনি স্বয়ংই জানেন । মন, বুদ্ধি এবং ইন্দ্রিয়ের দ্বারা তা প্রকাশ করবার কারও সামর্থ্য নেই । তাই যত শীঘ্র সম্ভব অজ্ঞান-নিদ্রা হতে জেগে উঠে পূর্বোক্ত সাত শ্রেণীতে কথিত ত্যাগের সাহায্যে পরমাত্মাকে লাভ করার জন্য মহাপুরুষের শরণ গ্রহণ করে তাঁর কথা অনুসারে সাধন-ভজনে তৎপর হওয়া উচিত । কারণ অতি দুর্লভ এই মনুষ্যদেহ বহু-জন্মের অবসানে পরম দয়াময় শ্রীভগবানের কৃপায় লাভ হয়েছে । অতএব বিনাশশীল ক্ষণভঙ্গুর এই জগতের অনিত্য ভোগবাসনার ফাঁদে পড়ে নিজ জীবনের অমূল্য সময় বৃথা অতিবাহিত করা উচিত নয় ।</p>
<p class="Chapter-End"> হরি ওঁ তৎসৎ হরি ওঁ তৎসৎ</p>
<p class="Chapter-End">হরি ওঁ তৎসৎ</p>
<p class="Chapter-End-Bold">শান্তিঃ শান্তিঃ শান্তিঃ</p>


<p class="Page-Break"> </p>
<p class="First-End-Page" id="toc_marker-26" xml:lang="en-GB">শেষ পাতা</p>

